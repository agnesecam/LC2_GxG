<doc id="1" genre="diary" gender="M">
“Nonno mi racconti di quando”... Sara, la mia nipotina la incuriosisce la mia vita, la mia infanzia così diversa e così lontana, sprofondata nel tempo e con radici così lontane da questa casa. Samuele, il fratellino e Giacomo, Ambra e Achille, i cuginetti, vogliono sapere come vivevano e cosa facevano gli “antichi”, poichè io oltre a nonno e vecchio sono anche “antico”, come antica è questa nostra casa. E così pesco a casaccio nel mio passato fatti e fatterelli, giochi e avventure da raccontare. Naturalmente li abbellisco, li coloro, li allungo e li allargo. Ma ora i nipotini crescono, quando certi episodi li abbellisco un pò troppo cominciano a pungermi con occhietti maliziosi: “ma noonnoo”...
Va bè, passiamo ai fatti. Racconto senza pitturare troppo prima che diventi così vecchio da non avere più niente da dire.
Torno indietro, dopo un lungo viaggio e mi ritrovo là dove sono nato... nel 1927 in una zona fra le più squallide della Val Padana, la zona “bergamasca” della provincia di Cremona: il cremasco.
I miei ricordi d'infanzia si associano sempre al freddo intenso e alle fitte nebbie dell'inverno e al caldo afoso dell'estate padano, quasi che le altre stagioni non esistessero. Non ne ho più un ricordo preciso.
La nostra cascina non era di quelle che si vedono nella pubblicità; belle, colorate, coi fiori variopinti e ruscelli con simpatici animaletti. La nostra cascina, come tutte, era sporca e malinconica. Immersa in porcilaie e stalle soffocanti, pollai e fango e acquitrini nauseabondi e liquami ove sedevano massicce e troneggianti montagne di letame.
Miseria, bigottismo e fatiche sovrumane. Il tempo scandito dal chiaro e dallo scuro, dal caldo e dal freddo e dal "sammartì”.
S. Martino al mio paese è sinonimo di trasloco. E' il trasloco.
Ho saputo molti anni dopo che S. Martino si chiamava anche trasloco.
Intorno ai primi di novembre la zona brulicava di carovane. Scadevano i contratti annuali, chi veniva cacciato e chi se ne andava per cercare di meglio. In realtà era quasi sempre uno scambio di tugurio dove, sul fuoco, con la polenta ci mettevi anche le speranze.
Ma il rito si ripeteva. Prima dell'alba si caricavano i carri di quelle incredibili e miserabili masserizie, vi si attaccava il cavallo o una mucca e noi tutti intorno al carro, avvolti negli stracci, nella nebbia e nel sonno, ciondolavamo per chilometri, su strade di pozzanghere lungo pallidi filari di pioppi, fissando i neri spettrali tabarri degli uomini che, precedendoci, fendevano la nebbia trascinandoci alla nuova cascina. Nuova?
Ci si fermava sempre all'entrata del cortile per buttare uno sguardo d'insieme e ogni volta la casa appariva sempre peggio della “nostra”. Buia e fredda, grande e vuota, sconosciuta sbrecciata e umida. Sempre. I più piccoli piangevano immancabilmente, non si sapeva il perché, del resto nessuno gli dava retta. “Gli si allargano i polmoni” sentenziavano i grandi. Di uguale c'era sempre, laggiù, in qualche angolo appartato del cortile, il cesso. Uno sgangherato sgabuzzino di legno, una spece di garrita intorno ad un grosso buco con una tavola posto di traverso, una tavola di legno fradicia, putrida e scivolosa dove ci si appollaiava per i bisogni. Nel cesso ci andavano solo i grandi, e non sempre. Per i bambini era troppo pericoloso e del tutto inutile.
Mia madre per prima cosa attaccava al consueto gancio, nel mezzo del soffitto della cucina, di rimpetto al camino, la “lucerna”, il lume a petrolio. Il barlume di luce giallognola gracile e dondolante che emanava a stento metteva ancora più malinconia. Gli angoli della cucina rimanevano sempre al buio. Poi attaccava all'altro consueto gancio la cesta del pane a pagnotte di granoturco, inacessibile ai bambini.
</doc>
<doc id="2" genre="diary" gender="M">
Il Colportaggio
Appena ci fummo sistemati nel nostro modesto appartamento, tornai al mio lavoro, contento della mia nuova sede.
Ancona sin d'allora era una bella città marinara. La sua posizione è incantevole, il suo clima mite, la sua acqua potabile ottima. Venendo da una regione arida, in cui la sete si faceva sentire continuamente, là invece, non la si sentiva più. Avere in casa un rubinetto, dal quale si poteva far scorrere quanta acqua volevamo, sia per bere, come per cucinare e fare il bucato, senza la minima fatica, ci sembrava un sogno.
Anche la vita economica era ottima; il mercato abbondava di tutto; carne, pollame, verdura, frutta, e soprattutto pesce freschissimo…
In una parola, si stava proprio bene, specie per una famigliola come la nostra, che aveva conosciuto tutte le strettezze e tutte le privazioni. Ben presto Irene si arrotondò e la magrezza scomparve. La popolazione era cortese, pacifica, socievole; le idee assai liberali, anzi libertarie. In materia religiosa poi, era scettica, tollerante, indifferente, quando non era contraria. Negli uomini poi, specie nei cittadini, predominava un ateismo o anticlericalismo estremo, come ebbi a sperimentare in seguito in tutta la regione che era stata per tanti anni sotto il dominio papale.
Dato questo ambiente, il mio lavoro riusciva molto difficile. Il colportaggio evangelico deve compiere un compito assai arduo, e se la Grazia di Dio non lo assiste continuamente, chi lo esplica, e lo Spirito Santo non lo illumina è un vero fallimento. E tuttavia, io lo consiglierei per tutti i candidati al Sacroministerio della Parola, almeno per qualche anno, prima di affidargli una Comunità, perché al contatto del pubblico, sovente rozzo, ignorante, maleducato, e sovente fanatizzato da preti immorali ed ignoranti, si fanno delle preziose, anche se dolorose, esperienze, e talvolta sconcertanti, che serviranno quando si è nel pulpito.
Si tenga presente, inoltre, che 50 – 60 anni fa l'analfabetismo aveva una percentuale elevatissima, e per collocare delle Bibbie, o delle semplici porzioni dell'Evangelo, era una cosa assai ardua. Si ascoltava volentieri le meravigliose spiegazioni dei tratti più salienti dell'Antico e del nuovo testamento, e le necessarie e pacifiche controversie, per chiarire la differenza tra gli evangelici o protestanti, come si usava chiamarli allora. Ma di libri se ne vendevano pochini. La società aveva fissato un certo limite di vendite come minimo mensile, nei luoghi visitati, e si doveva spedire a Roma una cartolina stampa, da ogni luogo visitato, perché dal timbro postale si controllava se, in quel tal luogo poi ero stato o no in quel giorno. Le capacità del Colportore, apparivano dall'entità delle vendite in accordo col rapporto mensile.
Quando Irene giunse ad Ancona col bimbo, la prima cosa che mi chiese, fu quella di sapere se in Ancona vi era una Comunità Evangelica. Le risposi che vi era la Metodista Episcopale – mi ero informato e visto anche dove si riuniva, e ne fu assai contenta, non importandole la denominazione, ma la presenza in loco di una Comunità cristiana.
La domenica successiva ci recammo al culto. Si riuniva in un salone al primo piano di una casa prospiciente al Municipio.
Entrati appena all'inizio del culto, vedemmo una ventina di persone di umile condizione. Per loro noi eravamo dei curiosi, e non ne fecero alcun conto. Ma iniziatosi il canto d'apertura, sentendo una nuova voce melodica ed intonata perfettamente, cioè quella di Irene, che già guidava il canto ,si cantava senza armonio, perché mancava quel giorno l'organista. Con la sua voce armoniosa e dolce, compresero subito che eravamo evangelici, ed una signorina si affrettò a porgerle un innario.
L'organista era un vecchio accordatore di piano, di nazionalità tedesca, dimorante in Ancona, tale Herri Holgausen, convivente con una figlia giovane, assidua e pia.
Veduto che Pierino, al canto s'innervosiva, lo portai fuori, e così il culto non fu disturbato. Rientrato alla fine, vidi che tutti si stringevano attorno ad Irene, complimentandola per la sua voce, e saputo che eravamo di Bari e della Chiesa Valdese, ed ora dimorante in Ancona per il mio lavoro di Colportore, ne furono molto lieti, per l'acquisto di due nuovi membri.
Il Pastore il sig Aristide Friggero, una bella e serafica figura, dalla magnifica barba ben curata,e dalla facile eloquenza comunicatrice, il giorno dopo venne in casa per farci una visita. Era accompagnato dalla sua buona signora, veneti entrambi e senza figli, tenevano con loro una nipote: la sig Enrica, una giovane bella e svelta che subito simpatizzò con Irene, come fecero ben presto tutte le altre sorelle della chiesa. La Comunità era composta nella sua massima parte da signorine giovani ed anziane quasi tutte tedesche, in servizio presso famiglie benestanti anconetane,come istitutrici, ed erano gentilissime, cortesi ed affettuose.
Vi era l'indimenticabile signora Weidas, moglie del Direttore del Gassometro cittadino, un compito signore, evangelico che però non frequentava i culti a motivo della sua occupazione, ed avevano un unico figliolo, un bel ragazzo robusto ed intelligente. Questa signora, assai fine si affezionò moltissimo a noi, veniva spesso a visitarci, e, da buona tedesca, mai a mani vuote. Saputo che Irene era un'abilissima sarta divenne subito sua cliente ed ammiratrice entusiasta della perfezione dei suoi lavori.
Vi era una distinta famiglia Barese: Natrella. Lui era il Direttore dell'Intendenza di finanza, aveva moglie e figli, e tutti assidui ai culti. Anche quella famiglia saputo che eravamo di Bari ci si affezionarono e volevano molto bene ad Irene. Vi era una famiglia siciliana, lui Prof Bruna insegnante in un Istituto locale,con la moglie ed un figliolo. Di anconetani non c'era che il custode e la moglie, gente molto semplice e modesta.
C'era ancora un'altra famiglia barese: Carrassi. A Bari c'è un rione denominato Carrassi, con l'attigua cappella di detta famiglia. Il signor Carrassi aveva sposato in Bari, in seconde nozze un'insegnante toscana che si trovava colà in servizio. Egli aveva già due figli dalla prima moglie, uno impiegato presso una società di navigazione, quella del padre e l'altro già Commissario di Pubblica Sicurezza. Dal secondo matrimonio aveva avuto un figlio Ezio. Allora S. Tenente di Pubblica Sicurezza, e Maria, una bella e formosa giovane, ma difettosa: Vista debolissima – quasi muta. Era colta ed intelligente ed anche poetava.
I due primi figli non li abbiamo conosciuti. La sig.ra Carlotta Carrassi, assieme a Maria conviveva col figlio Ezio, sposato e senza figli, sua moglie era una personcina – che soprannominavano: Madama Stecchetti – figlia di un falegname, conosciuta quando lui era maresciallo di stanza nel paese della signora. La sig.na Maria, quando la conoscemmo poteva avere circa 25 anni, pur dimostrandone molti di più per la sua corporatura. A causa della sua infermità aveva inventato un suo alfabeto con le dita della mano, e così quando lo si era imparato, si poteva conversare. Come baresi, madre e figlia divennero assidue di casa nostra, entrando subito in piena confidenza. Le piaceva molto la nostra cucina e condividevano volentieri le nostre pietanze frugali. La signora Carlotta di tutto quello che mangiava diceva d'esserne ghiotta! E poiché non andava d'accordo con la nuora e col figlio il gustare il nostro cibo, accadeva spesso e volentieri. Per la signora Carlotta il motivo del dissenso, era perché il figlio prodigava tutte le sue attenzioni alla moglie, anziché a lei ed alla sorella.
Pretendeva che il figlio le desse il braccio quando uscivano oppure lo dasse alla sorella invece che alla moglie. A tavola esigevano che fossero servite prima loro che la moglie, e tante altre stupide preferenze. Conviveva con gli sposi anche la madre di lei, che però in casa non aveva che le funzioni di serva a tutti. Sapemmo di questo dissidio famigliare, come ce lo raccontavano loro passando per vittime, perciò ci proposero di coabitare insieme, affittando un appartamento più grande, dato che io viaggiavo continuamente ed Irene rimaneva sola col bambino. Irene per poco non cascava nella rete, per il suo buon cuore. Ma la Provvidenza che ci proteggeva, ispirò il buon pastore Friggiero ad aprirci gli occhi. Saputo dell'armeggio delle care Carrassi, venne appositamente a trovarci e ci sconsigliò fermamente, mettendoci al corrente di come stavano veramente le cose, e così, trovando una scusa plausibile e decorosa non se ne parlò più. A dire il vero, la troppa famigliarità che si prendevano, ci seccava alquanto, ma le sopportavamo cristianamente, e non demmo mai loro l'occasione di lamentarsi di noi.
Intanto il mio lavoro andava piuttosto male per le vendite, e quasi quasi ero deciso a dimettermi, ma Friggiero al quale confidavo le mie preoccupazioni,mi venne ancora in aiuto, con un suo saggio ed illuminato consiglio. “Senta” mi disse, “qui nelle Marche ci sono mercati e fiere tutti i giorni, nei vari paesi della regione, provi di lavorare nei mercati e nelle fiere, dove affluisce tanta gente, e vedrà che le sarà più facile di vendere. Fu un consiglio ispiratore. Mi procurai il libro delle fiere e dei mercati, ed invece di andare di casa in casa, lavoravo nei mercati e nelle fiere, ed effettivamente ne vidi il profitto, perché vendevo di più, con molta facilità evangelizzando singoli individui e gruppi più o meno numerosi. Presi animo, perché potevo far vedere alla società, con le richieste di libri, che il lavoro andava bene. 
Per ragione di comodità e di economia, cambiai diversi alloggi, sempre nel medesimo rione, e poter così ospitare qualche sorella di Irene che facevo venire da Bari a tenerle compagnia ed aiutarla a curare il ragazzo quando essa era presa dal lavoro.
Una alla volta venne Maria, Teresa ed Ines per darsi il cambio, perché tutte volevano venire. E poiché le vendite andavano bene, in un solo mese potei acquistare la lana per i materassi ed i cuscini, spendendo oltre cento lire, vale a dire l'importo di una mensilità. Ed a poco a poco la casa si arricchiva di nuovi acquisti indispensabili.
Qualche anno dopo il nostro arrivo in Ancona, il caro pastore Friggiero fu trasferito (non ricordo bene dove), e sostituito dal Dor. Cav. Antonio Beltrami. Affittò un appartamento vicino al nostro, e così potevamo vederci tutti i giorni.
Anche con lui e la sua brava signora Virginia, stringemmo una più stretta e salda amicizia, che è durata per tutta la loro vita, senza mai offuscarsi.
Pertanto il nostro Pierino compiuti i sei anni, cominciò ad andare a scuola, ed imparava presto la sua lezione giornaliera. 
Col signor Beltrami, la Comunità si trovò altrettanto bene quanto lo era stata con i signori Friggero. La signora Virginia era molto attiva, specie per la scuola Domenicale e per le feste della madre e dell' Albero di Natale. […]
Intanto mio suocero stanco dell'impiego di colportore si era licenziato definitivamente, ed il campo di Bari era rimasto vacante.
D'accordo con Irene chiesi alla società di coprire il posto di Bari, e me l'accordò. Incaricai i miei parenti di là di affittarmi un appartamentino, possibilmente vicino al loro, e difatti lo trovarono ad un prezzo conveniente. Cominciai i preparativi per il trasferimento, imballando le suppellettili e predisponendo il relativo programma. Si era verso la fine di maggio del 1913. In Italia serpeggiavano gli scioperi e dei torbidi si verificavano un po' ovunque.
Nel pomeriggio della prima domenica di Giugno festa dello statuto, nella piazza Roma in Ancona suonava il concerto musicale cittadino. Il tempo era cattivo, scrosci d'acqua cadevano improvvisi ed il Concerto era costretto a tacere. Non ricordo con precisione cosa avvenne ad un tratto improvvisamente. Ricordo solo che scoppiò un tumulto indiavolato, che i musicanti abbandonarono la piazza e se ne fuggirono suscitando un fuggi fuggi generale. Non si seppe da parte di chi, ma da tempo era ritornato in Ancona, il famigerato anarchico Enrico Malatesta, il quale prese viva parte alla sommossa, proclamando lo sciopero ad oltranza senza un motivo chiaro, e sin da quell'ora incominciò quella che fu chiamata la settimana Rossa. Nella mattina del lunedì cominciò lo scasso e lo svaligiamento dei negozi principali… stoffe, confezioni, scarpe, alimentari, tutto veniva asportato dai negozi sventrati. Non era una rivolta, ma un saccheggio disgustoso e nauseante il vedere quella gente scatenata portarsi via trionfalmente la roba rubata.
Alcuni furbi negozianti davano spontaneamente le chiavi dei loro negozi ai caporioni della rivolta e, sottomano, una buona somma, avendo così salva la merce ed il negozio. Non si vedeva né un carabiniere né un poliziotto, né soldati, né vigili, perché le notizie si susseguivano sempre più allarmanti di sommosse in ogni singolo paesetto delle Marche. I ribelli o rivoluzionari non si conoscevano, i comunisti, che dominavano la popolazione e la costringevano ad ubbidire, avevano stabilito dei posti di blocco e non si poteva andare neppure alla stazione ferroviaria per prendere qualche treno, per allontanarsi da quella baraonda.
</doc>
<doc id="3" genre="diary" gender="M">
Ministerio Svizzero- Basilese
Il mio ministerio basilese cominciò con un atto di autorità. Il pr. Dezoppa aveva riunito il Consiglio di Chiesa, per la sera dopo l'arrivo del pastore. Non conoscendo ancora l'ubicazione della località dove si tenevano le riunioni, venne lui stesso a rilevarmi ed accompagnarmi. Erano presenti quattro consiglieri. Dopo i convenevoli d'uso e la presentazione del nuovo operaio, ci sedemmo, ed io, dopo una preghiera ed un breve messaggio, dichiarai aperta la seduta. Fungeva da segretario il Dezoppa. Naturalmente, non essendoci alcun ordine del giorno, né programma da svolgere, né verbale da leggere, chiesi ad ognuno di esprimere quello che meglio credeva essere utile allo sviluppo della Comunità, data la loro esperienza e conoscenza, appartenendovi da lunghi anni. Li vedevo poco espansivi, anzi taciturni e turbati. Ad un tratto si alzò il pr. Barriero, il più anziano, e mi porse una lettera aperta. La presi e la lessi; era una lettera di dimissioni da consigliere. Dopo si alza un secondo, il pr. Quercioli e me ne dette un'altra; era dello stesso tenore: dimissioni. 
Poiché gli altri due non si mossero, chiesi al Barriero il motivo delle sue dimissioni. Confuso e riluttante, taceva, ma io insistetti ed allora mi rispose: Perché il pr. Quercioli mi ha dato dello stupido! Chiesi all'altro dimissionario il suo motivo, rispose che il pr. Barriero l'aveva offeso chiamandolo spia del Consolato Italiano. Chiesi al pr. Barriero: Vi ha dato soltanto dello stupido? -Si- Vi ha percosso? -No!- Vi ha sputato in faccia? No, ma se si fosse provato! Da quanti anni fate parte della comunità? Da molti; non ricordo esattamente. Ed infine, cosa avete appreso in tutti questi anni sull'insegnamento dell'evangelo? E rivoltomi al Quercioli gli feci su per giù le stesse domande. Anche lui era un vecchio membro della Comunità, o società, come la chiamavano. Allora, in presenza di quell'ignoranza religiosa, proruppi indignato. E non vi vergognate di chiamarvi cristiani, ed evangelici? E siete membri del Consiglio, per giunta? Gesù, che sulla croce è stato crocifisso, vittima innocente dei nostri peccati, e che esalando il suo respiro invocava dal padre il perdono dei peccatori, vale a dire dei suoi crocifissori, cosa deve pensare di voi sedicenti suoi discepoli, che non sopportate cristianamente una parola offensiva? Vi do sino a domenica mattina il tempo per ripensarci sulle vostre decisioni, e poi prenderò le mie al riguardo. Tenete per voi le lettere di dimissioni, e, se lo riterrete ancora, me le darete Domenica dopo il culto.
Azzittirono allibiti. Non avevano mai inteso un servitore del signore, riprenderli così apertamente.
Chiusi la seduta e li licenziai. I due dimissionari se ne andarono i primi frustrati, mentre gli altri commentavano: È venuto proprio quello che ci voleva! Le dimissioni non le presentarono più, ed io non dissi più nulla, ma la lezione produsse il suo effetto. 
Il locale di culto era ubicato in una stradetta della piccola Basilea, ed era una specie di garage abbandonato. Era una baracca di mattoni e legno, piuttosto lercio e gelido.
</doc>
<doc id="4" genre="diary" gender="M">
Ministerio Zurighese
Arrivammo a Zurigo e ci installammo nel nostro umido appartamento a pianoterra della Cappella in via Cramerstrasse 13, la quale era assai vasta, ma in alto al primo piano. Tutto l'edificio era isolato, e solo l'ingresso dava sulla Cramerstrasse; gli altri lati erano circondati dal giardino. La metà della casa a pianterreno, toltone l'ingresso e la scala, serviva da abitazione al pastore, l'altra metà serviva da sala di culto e di riunioni per la Comunità Italiana. Tra l'ingresso e la casa c'erano i gabinetti di decenza.
Tutto era vecchio e trasandato, le pareti interne delle camere erano coperte di legno per eliminare l'umidità, ma dietro i pannelli vi erno annidate migliaia di formiche alate, ed altri insetti della stessa natura, che uscivano a stormi dagli interstizi dei pannelli e da quelli degli infissi delle porte e delle finestre. L'impianto del gas era logoro, ed in qualche parte i tubi erano bucherellati. La stessa sera del nostro arrivo, dopo aver messo alla meglio la mobilia, accendemmo la luce. Lungo il corridoio in cui passavano i tubi del gas, vidi delle fiammelle attorno ai tubi. Pensai a qualche fuga, e cercai di smorzarle con uno straccio bagnato. Ma vedendo che le fiammelle si moltiplicavano, e temendo qualche pericolo, corsi al più vicino posto dei vigili urbani, ed in francese e con la mimica spiegai che cosa succedeva nell'abitazione della Cappella della Cramerstrasse. Mi dissero di chiudere il contatore, ma perché io non sapevo dove si trovava, corse un vigile, e sceso in cantina lo trovò e lo chiuse immediatamente. Le fiammelle si spensero. Il vigile guardò i tubi; questi distavano un mezzo metro dal soffitto del corridoio. Mi raccomandò di telefonare al mattino all'officina del gas, per fare riparare subito i guasti, aggiungendo che se non me ne fossi accorto, non appena l'intercapedine tra il soffitto del corridoio ed il sovrastante pavimento, che funzionava da camera d'aria, avrebbe potuto far saltare tutto l'edificio. La mattina, infatti, telefonai all'officina – il telefono era in casa- e subito vennero gli operai che confermarono il giudizio del vigile, che cioè avevamo corso un grave pericolo. Ecco, pensammo con Irene, un'altra testimonianza dell'amore dell'Eterno verso di noi!
L'appartamento era quanto mai triste ed Irene ne soffriva molto. La mattina, aprendo il portone d'ingresso, mi accorsi che una tabella di vetro spesso, nero, attaccata al muro, sulla quale c'erano segnati gli orari del culto, e per le varie attività, per vandalismo era stata frantumata. Si suppose che era stato Romano l'ex predicatore, per vendicarsi del licenziamento. Ed io cosa c'entravo?
E non sapeva forse che io vi ero andato malvolentieri? Ed allora vendetta contro la Comunità?
Può darsi, sapendo che la Comunità lo disprezzava. Ma in tal caso, cosa c'entravo io?
</doc>
<doc id="5" genre="diary" gender="M">
Ministerio Abruzzese
Villa S. Sebastiano è una frazione Tagliacozzo (L'Aquila) dal quale dista 8 chilometri; conta meno di 1500 abitanti, ed è situata in una conca ai piedi del monte Orunzo. Per tutti gli atti civili e giudiziari bisogna andare a Tagliacozzo, oppure ad Avezzano distante 11 chilometri. È un paese eminentemente agricolo, e la coltivazione più redditizia è quella della barbabietola da zucchero che viene utilizzata dallo zuccherificio di Avezzano, il grano, il granturco ed i leguminacei, patate ecc.
C'è un medico ma non la farmacia, rari sono i negozi semivuoti, perché tutti vanno a rifornirsi il giovedì a Tagliacozzo - giorno di mercato, ed il sabato in quello più abbondante di Avezzano.
I villesi, fanno il pane in casa e la maggior parte mescolato con la farina di granturco. I pani pesano da 2 a 4 chili l'uno, e la cottura al forno vien pagata in pane anziché in danaro, a seconda del peso complessivo del pane cotto. I fornai poi lo rivendono a chi non lo fa, o non può farlo, per altre ragioni: malattia, o miseria ecc.
Vi sono anche molte pecore, ma la maggior parte delle famiglie ha una o più vacche per il latte che ogni mattina viene a ritirarlo un carro che lo porta ad Avezzano.
Gli artigiani sono pochi, e tutti gli altri sono contadini o pastori. Anche noi dovevamo comperare il pane al forno, ma Irene non lo digeriva per il granturco, ed io dovevo consumarlo cotto, quando diveniva come un sasso. Bisognava quindi andare a Tagliacozzo, a piedi sino alla fermata del treno, e poi col treno, e così al ritorno, con l'aggiunta del peso delle provviste acquistate per diversi giorni.
C'era un vecchio camion, adattato a corriera che da un paesello lontano 6 km: Curcumello, scendeva a Villa per andare a Tagliacozzo per poi risalirvi, ma aveva una sola corsa in coincidenza con una coppia di treni da Roma a Pescara, e viceversa, e quindi non utilizzabile almeno per il ritorno a casa con le provviste. Per il latte lo comperavo dal pr Pietro Pensa e per lo zucchero mi facevo fare i buoni dal medico, dietro compenso; per le patate, i legumi ecc. me le regalavano in abbondanza i membri della Comunità. Sovente mi regalavano anche qualche pagnotta di pane, ma lo dovevo consumare cotto per non sprecarlo. Di frutta non c'erano che le mandorle sul monte Orunzo, ma i ragazzi le rubavano prima della maturazione. Di fichi, di uva, di altra frutta non ce n'era e bisognava acquistarla nei mercati suddetti.
Per andare e venire dai detti paesi, Carrari aveva una bicicletta di proprietà dell'Amministrazione di Roma della quale si servivano anche i parrocchiani, chiedendola in prestito, ed ai quali non si poteva negare, ma finirono per guastarla e buttarla nel magazzino che serviva a mettere la legna.
Eppure proprio la sera che arrivarono i mobili e feci depositare gli imballaggi, la rubarono. Essendo proprietà di Roma dovetti avvertire i Carabinieri, che venivano per servizio in giorni alterni da Tagliacozzo, ma non si trovò nulla. A me non avrebbe servito anche se fosse stata utilizzabile, perché non sapevo usarla, e quindi dovevano servirsene gli altri, quindi non vi feci caso, solo avvertì Roma, per eventuali responsabilità.
</doc>
<doc id="6" genre="diary" gender="M">
Era la fine di ottobre, faceva già freddo, mia madre mi teneva per mano, ogni tre passi miei era uno dei suoi. Ci alzammo presto quella mattina ed era ancora molto buio. I rari lampioni illuminavano parzialmente la strada di pavé, da lontano si sentivano gli zoccoli di un cavallo e i cerchioni di ferro delle ruote del suo carro sul selciato. In giro c'era poca gente, qualche sagoma imbacuccata dalla parte opposta della strada che andava in senso contrario. Da casa nostra alla stazione si attraversava tutta Lodi passando dal centro, dopo i portici della piazza, corso Vittorio Emanuele era marcata da due parallele di granito chiaro. 
Io sempre legato alla mano di mia madre mi allontanavo il più possibile per poter camminare su quel selciato. Avevo degli scarponcini con delle borchie sotto la suola e due mezzelune di ferro sui tacchi. Mia madre li fece mettere per non consumare il cuoio. E con la cadenza di marcia di un soldato battevo i piedi fragorosamente. Mi piaceva, mi esaltava. 
Abitavamo vicino alla caserma degli artiglieri; ogni qualvolta usciva un drappello o una truppa, io li seguivo per tutta la via imitando la loro marcia, che al comando di un ufficiale ritmava una cadenza perfetta, e mentre loro si allontanavano io continuavo la mia marcia solitaria tornandomene indietro. 
Ogni tanto mia madre mi tirava verso di se un po' seccata. “Presto! Dobbiamo fare presto o faremo tardi per l'appello”. Così mi distoglieva dalle mie fantasie di soldatino. Ero inconsapevole di dove si andasse tanto di fretta, ma sapevo che era importante quel giorno, da un po' di tempo se ne parlava. 
Mia madre con sua sorella Irene, mia zia Adele, i vicini. Tutti si davano un gran daffare, si riunivano in casa per discuterne i preparativi e i preliminari. Io sapevo che ne facevo parte ma non sapevo cosa fosse e non riuscivo a capire. Da un vecchio pastrano militare di mio padre di colore grigioverde, ricavarono un elegante vestitino, giubbino e pantaloni che tinsero poi di blu. Su uno dei taschini pettorali del giubbino erano ricamate in rosso le mie generalità. Non sapevo ancora leggere ma quelle scritte mi piacevano tanto. Sembravo un soldatino con le insegne sul petto o qualcosa di simile. Un tascapane a tracolla non tinto ma della stessa stoffa, anch'esso con nome e cognome. Dentro il tascapane una busta.
Da circa un mese se ne parlava, sapevo che dovevo andare in qualche posto, ma non sapevo dove né perché. Anche la mia cuginetta Anna sarebbe partita come me. Anche lei non sapeva cosa l'attendeva, ma quando me ne parlava lo faceva con tanta felicità che riusciva a trasmettermi il suo entusiasmo. Era come se fosse qualcosa solo per pochi prescelti.
</doc>
<doc id="7" genre="diary" gender="M">
Siamo partiti da Siena il giorno 20 maggio del 1977. Era una giornata piena di sole, noi eravamo lì fermi al solito posto dove facevamo l'autostop per andare a Firenze sulla superstrada. Però quel giorno il nostro tragitto, il nostro percorso sarebbe stato diverso. La prima persona che ci fermò ci chiese: “dove andate?”. E noi gli dicemmo non l'obiettivo più immediato, bensì: “in India”. E questo era il nostro destino finale. Quella giornata andò liscia come l'olio. La sera alle undici (noi saremo partiti alle nove di mattina), eravamo al confine tra l'Italia e l'allora Jugoslavia, Fernetti mi sembra, e continuavamo a fare l'autostop. 
Ad Antakya ci siamo fermati due o tre giorni, abbiamo visitato il museo che mostrava gli antichi fasti romani, poi una mattina ci siamo rimessi a fare l'autostop sulla grande strada e poi verso il confine siriano. Il posto era meraviglioso, un bosco lussureggiante, il sole caldo, era una situazione veramente piacevole, l'unica cosa che mi turbò e mi sembrò stonare con tutto l'ambiente che ci circondava, erano alcuni bossoli di mitragliatrice che trovai per terra, proprio lì accanto al posto dove facevamo l'autostop. In ogni modo non ci facemmo poi del tutto caso e arrivò un pick-up, ci caricò e con questo andammo al confine siriano.
Entrare in Siria a quei tempi non era difficile, ci dettero un visto di passaggio di una settimana, riempiendoci il passaporto di francobolli e così entrammo in Siria. Lì al confine dove ci aveva lasciato il pick-up che ci aveva portati fino a quel punto, incontrammo un grasso signore piuttosto anziano che era alla guida di una 125 Fiat, un tipo molto simpatico, gioviale. Questi ci caricò e, mentre attraversammo questa striscia di Siria che si affaccia appunto sul Mar Mediterraneo per arrivare in Libano, attraversando un bosco di pini di Aleppo meraviglioso – io non li avevo mai visti così tanti insieme – ci disse appunto che lui tornava dall'Italia dove aveva comprato quella macchina. Scoprimmo così che era un traffico tipico dei libanesi, andare in Italia o comunque in Europa a comprare le auto e rivenderle in Libano. Andammo, attraversammo la striscia di Siria, raggiungemmo il confine con il Libano e così vi entrammo.
Quello che ci aspettava era un paese che era appena uscito dalla guerra civile, noi non eravamo spaventati- forse la spensieratezza di quei giorni ci contagiava – però ogni due chilometri di strada trovavamo un posto di blocco dell'esercito di liberazione siriano che era intervenuto in Libano da non più di uno o due mesi per pacificare la guerra civile che si stava verificando tra cristiano-maroniti e palestinesi.
A Jallalabad abbiamo visto una delle costruzioni più curiose che si possano immaginare: si trattava dei bagni pubblici. Era una costruzione quadrata al centro di una piazza o comunque di uno spiazzo vuoto. A fare i propri bisogni si andava al primo piano, tutto lo spazio che c'era tra le latrine, diciamo, e il livello della strada era colmo (e lo si poteva ben vedere data la trasparenza del materiale con cui quell'edificio era costruito) di feci umane, ovviamente di tutti i colori: ce n'erano di verdi, gialle, marroni a seconda delle condizioni del fegato delle persone che andavano là sopra. Un caleidoscopio di colori, la sagra della cacca!
Arrivammo a Beirut in un giorno di caldo soffocante. Il passaggio ci lasciò più o meno dalle parti del centro della città, dopo aver attraversato la zona del porto che era completamente distrutta. In pratica il signore che ci aveva dato il passaggio ci lasciò a quella che era chiamata la linea verde, che era un'immaginaria linea fra la zona cristiano-maronita della città e la zona mussulmano-palestinese. Ci si parò davanti agli occhi uno spettacolo di una desolazione incrediblie, non avevo mai visto una distruzione tale. 
Una volta arrivati in India la cosa che ci ha colpito di più è stata, direi, l'estrema libertà degli abbigliamenti e dei comportamenti della gente che vi abbiamo incontrato. Subito dopo Atari, il confine, ci si presentò un mondo diverso, il mondo nuovo. (...) Era veramente una vita primordiale: preparavamo da mangiare, andavamo a lavare i panni o la verdura nel fiumiciattolo che scorreva lì accanto, e di questo posto mi ricordo essenzialmente il grosso sforzo che ci voleva per raggiungerlo dal fondo valle, perchè lì veramente si inerpicava tantissimo questo sentiero. Insomma arrivavamo mezzi morti tutte le volte che dovevamo scendere in basso a fare la spesa e poi tornare a casa. Un'altra sensazione che ricordo molto bene fu il senso di panico che mi prese una volta che mi avventurai da solo nei pendii boscosi di questa valle. Sarà stato per il fatto di confrontarsi con esseri viventi, intendo dire gli alberi, così grandi, la vastità del posto, la paura che spuntasse da un momento all'altro qualche orso, di cui ci dicevano essere ricchi i boschi lì intorno, che spuntasse da dietro un albero, insomma io ebbi la sensazione prima di tutto di essere piccolo piccolo, come una formica e poi la sensazione di paura che mi attanagliò, fino a che ripresi la strada del ritorno e ritornai alla mia casetta.
Comunque quella notte scoppiò fra noi una grave crisi. Non avevamo più intenzione di viaggiare insieme e questo ce lo dicemmo a chiare note: solo che Laura aveva paura a continuare il viaggio da sola o quanto meno non sarebbe voluta nemmeno tornare in Italia. I soldi c'erano, la possibilità di dividerceli anche, ma in qualche modo questa crisi rientrò, dopo un' intera notte passata a camminare come fantasmi per le starde deserte di Daman, decidemmo di continuare a viaggiare di nuovo insieme. Già, i soldi, l'ossessione di tutti noi che invece sbandieravamo sicurezza e voglia di esperienze vuoi d'avventura, vuoi mistiche. Questo era un problema che assillava noi come tutti gli altri viaggiatori che abbiamo incontrato per la strada.
Per questo motivo andando verso Bombay, mettemmo in atto un piano, un trucco che era abbastanza comune e diffuso fra la gente che viaggiava come noi a quei tempi: cioè raddoppiare i travel cheques. Mettemmo in atto questo progetto sul treno che ci portava a Bombay, devo dire con una notevole presenza scenica. Laura all'interno dello stesso treno cominciò ad agitarsi e a dire che le era stata rubata la borsa. Una volta scesi dal treno, con una serie di testimoni che potevano avvalorare le nostre parole, andammo alla stazione di polizia della stazione ferroviaria di Bombay. Feci questa dichiarazione poi al consolato italiano di Bombay per il passaporto e in seguito non ricordo più a quale banca, per farci rendere i travel cheques smarriti.
Per il nuovo passaporto avevamo bisogno di una fototessera, perciò siamo andati da un fotografo. Mentre lui metteva in posa Laura e sistemava le luci parlavamo di religione, di Dio. Era un argomento che in quei giorni ci prendeva molto. Il risultato fu che ci mise totalmente a nostro agio e si vide dalla foto che ne risultò: Laura non era mai stata così bella, aveva negli occhi una luce che non avevo mai visto. Un altro piccolo miracolo indiano.
Così di passaggio in passaggio arrivammo a Siena, era la sera tardi oramai. Andammo a casa nostra, dove vivevamo in una sorta di comune e trovammo la porta chiusa, con dentro nessuno: questo a me sembrò il segno di un' avventura che era finita, la fine di un'epoca, di un sogno durato tanto tempo che veniva quasi la voglia di crederci. Presi la decisione di tornare a Grosseto a casa dei miei; lasciai lì Laura che aveva deciso di tornare a casa sua – ci saremmo rivisti solo dopo diversi mesi – e ritornai sulla strada che mi avrebbe riportato a Grosseto.
</doc>
<doc id="8" genre="diary" gender="M">
La passeggiata della Camilluccia compiuta attraverso l'inondazione del sole primaverile
La partenza da ponte Margherita, verso le 9.30, di una piccola comitiva di dieci persone, è cosa che stamane è avvenuta. La quale comitiva ha preso il tram di ponte Milvio a piazza della Libertà e così giunta a... ponte Milvio. E' stata quindi compiuta la passeggiata della Camilluccia mentre il sole dardeggiava i suoi rai bollenti; alquanto temprati però dall'attività retrograda della stagione.
Giunti tutti sulla cima di monte Mario sono discesi giù fino a porta Trionfale, ove son giunti verso le 12.10. Componevano la comitiva Maria, Gino, Antonio, due sig.ne Milani, Mariotti, Natalucci, Pecorella, Pavani, Penzuti.
</doc>
<doc id="9" genre="diary" gender="M">
Vacanza per il primo anniversario della dichiarazione della nostra guerra
Bollettino della scuola n.213 
24 maggio 1916
Pur dopo molto chiasso e con una certa resistenza tutti sono entrati a scuola. In prima ora fisica. Monti ha cominciato a spiegare la meccanica degli aeriformi: quando è venuto Potenti: Monti per ordine del preside, ha lasciato andare tutti al corridoio del primo piano. Quivi Orano ha detto poche parole in commemorazione del primo anniversario della dichiarazione di guerra. R… dopo un breve discorso ha congedato tutti verso le 9,15.
Assente: Tedeschi Paolina
La dimostrazione del mattino
Avuta vacanza, il liceo del Mariani si è recato al Visconti per ottenere vacanza dal preside, e questi non ha molto tardato a concederla. Si sono allora tutti, in massa recati all'università, ove sono stati fatti parecchi discorsi inneggianti all'Italia, augurandole vittoria e accennando alla gravità del momento che attraversiamo. Ma Orano aveva permesso di venire di fare un discorso: non si è veduto però e i discorsi degli altri hanno ben presto cominciato ad annoiare. Anzi, mentre parlava uno studente il cortile è stato addirittura disertato in massa, tutti gli oratori hanno invitato alla grande dimostrazione, che si terrà partendo da piazza del popolo stasera alle 17.
È fuggito un altro piccione
Il piccione comprato, il maschio della prima coppia, è fuggito l'altro ieri. Antonio aveva lasciato aperta la porta della soffitta. Il piccione con tutta sicurezza è riuscito a giungere in camera da bagno e di lì si è arrampicato per le scale della terrazza, come se avesse conosciuto benissimo la via. Giunto in terrazza ha preso rapidamente il volo e probabilmente non tornerà più. 
Varie
Visite. Mammà e Maria sono andate in casa Paletti. È venuta la sig.ra Agnese Gammarelli
Lezioni. Gino è andato da Cervelli e da Alberto. Quest'ultimo era a letto
Mese mariano. Gino e Antonio sono andati al mese mariano.
Tempo. Tempo bello.
</doc>
<doc id="10" genre="diary" gender="M">
La morte di un piccione
Ieri, lunedì 18, verso le 8 del mattino, Antonio, nella solita perlustrazione mattutina, ha trovato morto un piccione, uno di quelli nati nell'ultima cova. Un mistero circonda questa inesplicabile morte, che non si può assolutamente spiegare, poiché nulla è risultato dalla più minuta autopsia possibile. L'ipotesi che sembra a noi più probabile, è che la morte del piccione sia dovuta a cause interne, e, in ogni caso, mai a un assassinio. Questa ipotesi si deve assolutamente scartare, perché nessun segno era sul corpo stecchito, egli si è spento o per cause interne o per qualche colpo o altro, od anche per cause esterne, per caduta di qualche trave. Anche questa ipotesi non è molto probabile, perché, al solito, nulla di esteriore si può vedere. I suoi resti si trovano nel ventre del gatto, per chiunque li volesse visitare.
Quattro fiori di malvarosa
Bollettino delle piante in terrazzo e all'antingresso n.195
18 aprile 1916. ore 7 
Nel bidoncino di malvarosa sono stati altri tre fiori, malvarosa XXX, fiore CXVII, malvarosa XXXI, fiore CXVII, malvarosa XXXII, fiore CXIX: nel bidone delle tre malvarose la pianta più a destra ha fatto il primo fiore, malvarosa XXXIII, fiore CXX. Il pesco è quasi inevitabilmente condannato. Molto poco di più di speranza si ripone nell'avvenire della vite. Per tutte le altre piante situazione immutata.
L'insuccesso dei turchini
Domenica al campo ha trionfato l'indiscussa preponderanza dei rossi.
Prima ripresa.
Turchini: Hassemer, Soccorsi, Calori, Monti, Teodonio goal 1
Rossi: Piacentini, Cantucci, T…., Jaballe Sergio, Pericoli goals 10
Alla seconda ripresa, data la partenza di Hassemer, i turchini hanno ceduto altri 8 goals
Turchini partite 5. Goal 35. Rossi partite 5. Goal 54.
Conferenza di Molinari
Bollettino della scuola n. 177 
18 aprile 1916
Dalle 7, 30 alle 8, 30 ginnastica. In prima ora fisica. Monti ha spiegato quello che influisce solo sulla forza di pressione, del paradosso idrostatico. In seconda ora storia naturale. A. ha spiegato delle radici e del seme delle piante. In terza ora storia. Molinari ha fatto la sua conferenza sulle guerre di religione. Per dopo le vacanze, per martedì 2 maggio, Ferrabino ha assegnato tutto quello che… dell'Italia sotto la Spagna.
Assenti: Ajò, Di Tommaso.
Antonio ha consegnato il tema.
Varie
Visite. Sig.ra Fontana. Maria non va all'inglese
Tempo. Nuvolo
</doc>
<doc id="11" genre="diary" gender="M">
Tre fiori di malvarosa
Bollettino delle piante in terrazzo e all'antingresso n.190
13 aprile 1916. Ore 8
Nel bidoncino di sola malvarosa sono sbocciati altri tre fiori, malvarosa XXI, fiore CII, malvarosa XXII, fiore CIII, malvarosa XXIII, fiore CIV, la begonia, benché l'anno passato abbia subito una terribile crisi, che se fossero mancate le cure necessarie poteva riuscire micidiale, è risorta e ora sta ricrescendo, pur essendo un po' in ritardo rispetto agli anni passati. Quanto alle vite, essa attraversa una crisi che può anche diventarle fatale. Alcune delle sue foglie nuovissime si sono seccate: il timore che debba del tutto seccarsi non è per nulla infondato. Un altro fiore di margherita, nella cassetta delle rose, è prossimo. Per tutte le altre piante situazione immutata.
Passeggiata di ieri
Ieri Gino e Antonio sono usciti con Maria e la signora Bianca Chiari, e, dopo esser passati per via Ripetta e Campo Marzio, sono sbucati a Piazza Colonna. D'allora in poi non hanno fatto altro che passeggiare per i tre corsi.
La conferenza di Dore
Bollettino della scuola n.172 
13 aprile 1916
In prima ora matematica. Oberziner ha continuato a spiegare le proporzioni e similitudini. Ha interrogato Salvatori. In seconda ora italiano Rua ha interrogato sui secoli 10 e 11. I… e Zappalà, ha fatto leggere sul… un poco d'una commedia dell'Aretino. In terza ora Storia. Dore ha fatto una conferenza sul sentimento nazionale nel 1400.
Assenti. Castiglioni, Di Tommaso, Rosati, Ventura.
Antonio è stato ieri interrogato in matematica.
Le vacanza di Pasqua, che si avvicinano
Giovedì 20, un po' in ritardo, ma sempre ugualmente graditi, inizieranno quei felici 13 giorni e benché si dica che tredici porti sfortuna, dirò che furono 13 e vinsero a Barletta, che Gino fu il tredicesimo quando vinse il concorso, e ricorderò che il 13 gennaio 1915 vi fu il grande terremoto. Noterò anche che il 1913 fu un anno felice e che la guerra cominciò solo nel 1914 e cominciò il 29 luglio, e si badi che luglio è il settimo mese: bisogna d'altra parte considerare che il tredicesimo mese non vi poteva essere. Perciò, siccome il numero 13 può portare sfortuna ma anche fortuna accogliamo con lieto animo i tredici giorni di vacanza. Del resto, che siano tredici è già una fortuna, perché sarebbe molto peggio se fossero dodici; ma d'altra parte, ci rispondono i sostenitori della malvagia malia del numero tredici, sarebbe molto meglio se fossero 14, o anche 15. Ammettendo anche che con questa ultima combinazione si avesse mezzo mese giusto di vacanza, e sarebbe una gran bella cosa, termino e saluto i gentilissimi lettori.
Varie
Visite. Sig.ra e Sig.na Cividalli Sig.na Bianca Chiari, Sig. e Sig.ra Novelli
Lettere. Ovidio ha scritto dal fronte.
Maria è andata all'inglese, nulla si sa ancora sulla ripetizione di Antonio.
Il tempo di stasera e di stamane
Tempo abbastanza buono
</doc>
<doc id="12" genre="diary" gender="M">
12 Febbraio 1940 
Questo diario mi è stato consigliato da babbo; infatti, come ha detto, credo che da grande mi sarà piacevole rileggere queste pagine principiate all'età di tredici anni; il babbo mi ha promesso che questo diario sarà segreto: lo terrò chiuso in una cassetta e la chiave la terrò io.
13 Febbraio 1940 (martedì)
Oggi ho provato un gran spavento. Ho sentito per la prima volta in vita mia una scossa di terremoto; ero giù dalla nonna, quando ho sentito uno scuro battere più volte contro il muro; dalla nonna c'era anche Beppino che è cominciato a piangere ed ha voluto ritornare subito a casa sua, come se là non battesse il terremoto.
14 Febbraio 1940 (mercoledì)
Ho preso un 4 in latino; non me lo meritavo; non avrei alcuna ragione a mentire in questo diario che io solo leggerò; appunto perché non me lo sono meritato, nonostante tutte le preoccupazioni della mamma, sono stato contento di me lo stesso; mi sento la coscienza a posto; ho studiato, sapevo e il professore se mi ha dato 4 ha fatto un'ingiustizia. Comincio a credere che piuttosto di studiare tutta la giornata ed alzarmi la mattina alle 5, sia meglio andare a fare delle belle passeggiate per il viale Michelangiolo, ché prenderei lo stesso 4, ma guadagnerei di salute. Nel componimento che ho fatto ieri l'altro mi ha dato 6, mi meritavo di più.
</doc>
<doc id="13" genre="diary" gender="M">
15 Febbraio 1940 (giovedì)
Sono andato a lezione di armonia dal signor Gigino; egli mi ha detto che se mi procuro dei versi e mi vien in mente un motivo potrei, col suo aiuto, comporre qualche canzonetta e poi portarla da un editore e farla pubblicare. Le prime volte anche gratis e col tempo potrei anche guadagnare; comporre musica mi piacerebbe e, se riesco, da grande, oltre all'altre mie occupazioni, questa sarebbe quasi un divertimento e mi apporterebbe, ripeto se riuscissi, un discreto guadagno.
16 Febbraio 1940 (venerdì)
Sono stato interrogato in francese in dettatura. La professoressa mi ha detto che con un po' di più di attenzione avrei potuto fare un dettato perfetto; insomma, mi meritavo perlomeno 6+ ma la professoressa, accidenti alla scalogna che sempre m'ha perseguitato, non mi ha dato nessun voto. All'uscita mi sono cazzottato col Martelli; egli mi aveva buttato il cappello in mezzo alla strada; così ho fatto io del suo, aggiungendo un poderoso calcio nel suo sedere (di Martelli); questi mi ha fatto una pesca, che mi duole ancora, in un occhio, io gli ho tirato i capelli e chi sa quanto si sarebbe continuato a sobbottarci se non ci avessero diviso; ma io ho sempre da regolare questo conto e lo regolerò, se non domani, domani l'altro, ma lo regolerò. Vendetta!!!
17 Febbraio 1940 (sabato)
Giornata grigia, piovosa e fredda; vien sonno, si sbadiglia, il cielo da un riflesso triste a tutte le cose; sono rimasto in casa, invece di andare al cinema col babbo e la mamma, per fare il greco: un'insopportabile traduzione che non finisce più; a scuola non mi son più vendicato col Martelli; abbiamo, invece, fatto la pace.
</doc>
<doc id="14" genre="diary" gender="M">
Sirone in questo paese nel 1890 non cera l'asilo incomincio a letà di 6 anni andai a scuola come studio erano tre classe 1a 2a 3a elementari ai più bravi della classe hanno formato N3 premi primo secondo terso in tutte le classi.
In prima mi anno assegnato il Primo Premio in seconda ancora il primo allora cè stato un disaccordo della commissione mi anno assegnato il secondo anno visto tutti che cera il mio nome sulla copertina come lo visto anchio.
E in tersa ancora il primo premio.
A 9 anni ho terminato gli studi per prosegnuire bisognava andare a Lecco in collegio,la mia famiglia era molto povera per pagare la retta. A pensare che il signor maestro passando di casa mia faceva tutti i giorni dopo pranzo la passegiata quasi sino a Molteno e ritorno de le volte veniva in casa e con mio padre diceva quel ragazzo bisogna farlo proseguire negli studi e mio padre allargava le braccia come si fa mi capira sarebbe tutto il mio desiderio che peccato! Non sai che nella mia lunga cariera di insegnante ne ho trovato pochissimi di una così forte inteligenza?
Lui si chiamava Andreotti Gioachino uomo serio ma buono desideroso che i suoi allievi imparassero aveva una bella famiglia da condurre N°4 maschi e due femmine le sue condizioni esigevano piu o meno anni ai figli di collegio faceva il segretario a Sirone e Dolzago linsegnante di tre classe si sa che i comuni allora non erano carichi di problemi come oggi ma con tutti questi incarichi è comprensibile un duro lavoro in piu cera l'igene era un cruccio a quei tempi perché cera ininfità di insetti parassiti nelle popolazioni se fosse come oggi con la chimica fa distruzione totale case di campagna invase di mosche per combatterle cera dei mezzi rudimentali facevano poco o niente per quato alla pulizia cerano varie famigle ma con la scuola la chiesa l'oratorio col contatto si restava tutti inquinati oggi un appartamento occupa tre o quattro persone allora anche trenta case vechia malsane cera più malattie la difesa stava nelle proprie mani.
La miseria nella bassa popolazione mi sembra questo motivo.
Al comando dello stato era il partito liberale, d'accordo col partito monarchico viva il rè piu o meno benestanti e ricchi
Gli operai dovevano lavorare 12 ore al giorno con una paga misera non cera pensioni ne possibilita di mettere da parte qualche soldo per la vecchiaia.
Stremati facile innabilità anziani per sopra vivere andavano in cercha di carita.
Ma dove? ancora nei poveri perché i ricchi non volevano disturbi rinchiusi nelle Ville con a guardia cani.
Andavano nei compagni operai e contadini l'operaio poteva darci qualche centesimo e il contadino qualche manciata di farina portavano il sacchetto di peanderla.
Il contadino era sotto pressione dei padroni di casa e terreni ci lasciano quel poco terreno per raccogliere il grano turco e un po di prato per il mantenimento del bestiame.
Il resto lo retirava il padrone cera il frumento i bozzoli per la seta in piu dovevano tanti polli gia grossi dozzine di uova e un po di grano per il mantenimento perconto suo un uomo per famiglia doveva eseguire tanti giorni nel'anno di lavoro nella sua terra indispare a una paga miserabile.
Poi si sa tutti gli anni per il raccolto non era lostesso o per siccità o grandine era dimezzato, loro era una classe istruita debitavano il contadino perché non ha potuto corrispondere al completo.
Cosi negli anni migliori ricuperavano ma il contadino tutto sommato restava sempre debitore.
</doc>
<doc id="15" genre="diary" gender="M">
Era l'inizio dell'anno 1940 nell'Europa soffiava vento di guerra, le nazioni erano agitate, l'Italia era colpevole perché alimentava la confusione fra i popoli. Gl'Italiani sapevano che il peggio doveva venire, ma erano anche rassegnati perché consapevoli che la rovina non faceva paura al rovinato, anche perché gl'Italiani erano abituati alle sofferenze. Gl'Italiani erano dieci anni che combattevano una battaglia incredibile contro un nemico invisibbile ma che però aveva un nome plurimo, questi erano fame miseria e povertà e a questi se ne poteva aggiungere anche un altro che si chiamava schiavitù. In quel tempo c'ero anchio. E adesso dopo sessant'anni ci sono ancora per poter raccontare quel passato di quello che fù. Quello che sto per raccontare io, non e stato detto mai da nessuno e perciò a nessuno sto copiando avendo tante cose delle mie da raccontare anche se certe cose sembrano incredibile perché su questo libro non ce posto per le buggie. In quel tempo avevo vent'anni e appartenevo ha una categoria ha rischio, io ero stato esaminato dalla commissione militare di leva ed ero stato riconosciuto abile arruolato aspettavo solo la chiamata e più giorni passavano e più la chiamata si avvicinava. E nei primi giorni del mese di febbraio 1940 l'ora arrivò.
Tramite posta mi arrivò la cartolina di precetto dal distretto militare dell'Aquila - dove io appartenevo - e che per ordine di S.M. Vittorio Emanuele terzo di savoia Re D'Italia avevo l'oblico di prestare servizio militare di leva con la ferma ordinaria di mesi 18 la data di presentazione era per il giorno 14 febbraio alle ore 9.
Io mi presentai puntuale per quella data stabilita fui sottoposto ad una visita medica di controllo e mi confermarono l'idonietà al servizio militare, fui assegnato al 9° Rgt.Ftr divisione Regina di stanza alle isole dell'egeo- all'isola di Rodi detto anche dodecaneso.
E adesso traccerò quello che fu il mio percorso durante tutti quegli anni.
Il 14 febbraio 1940 dal distretto militare dell'Aquila fui inviato al deposito truppe miste per l'Egeo di Barletta provincia di Bari, dopo due giorni di permanenza ha Barletta fui inviato al porto navale di Bari e m'imbarcai sulla nave che portava il nome Sardegna Genova, partii da Bari il giorno 20 febbraio 1940 e sbarcai a Rodi Egeo il 25 febbraio, dopo pochi mesi di permanenza a Rodi il 10 giugno 1940 l'Italia dichiarò guerra alla Francia e all'Inghilterra. Il 27 maggio 1941 con un Battaglione di uomini del 9° Reg.Ftr e un Battaglione del 10° Rgt. Ftr messi assieme poco più che un migliaio di uomini fu formato il 265 Rgt. Ftr divisione Lecce che era stato distrutto nel 1915-1918 dalla prima guerra mondiale. Questo contingente segretamente il 27 maggio 1941 si imbarco da Rodi e il 28 maggio sbarco alla baia di litia sull'isola di Creta, il nemico fu assente e lo sbarco riuscì. L'otto settembre 1943 io ero ancora a creta quando appena dopo il tramondo arrivo la notizia che il maresciallo Pietro Badoglio comandante in capo dell'Esercito Italiano, separatamente e di nascosto dall'alleato tedesco aveva firmato la resa senza condizioni. 
Il 28 marzo 1944 lasciai l''sola di creta a mezzo di aereo e fui trasferito ad Atene, questo naturalmente dai tedeschi che comandavano l'isola. Quando fui ad Atene mi arruolai come libero volontario con i tedeschi e dopo un mese di addestramento mi trasferitono alla piccola cittadina di levadia un po lontano da Atene. E dopo due mesi da levadia mi trasferirono ad Anfissa e dopo due mesi ancora venne l'ora di lasciare la Grecia per sempre. Incomincio la ritirata verso la Jugoslavia, la prima fu l'Albania poi il monte negro poi la Serbia e arrivai a Belgrado la seconda settimana di ottobre 1944 e il 14 ottobre mi spogliai della mia uniforme militare nuova e indossai abiti civili vecchi e sporchi e fu così che la mia carriera militare iniziata il 14 febbraio 1940 finiva il 14 ottobre 1944.
</doc>
<doc id="16" genre="diary" gender="M">
14 aprile domenica
Le parole dal carcere. Rileggendo quanto ho scritto per sopravvivere fino ad ora, le parole che ricorrono di più sono: 
assurdo
paradossale 
violenza
Si vede che non sono un bravo scrittore, d'altro canto scrivo per me, scrivo per resistere. Un bravo scrittore farebbe comprendere l'assurdità, il paradosso e la violenza senza citarli, come Raymond Carter. Inoltre confermo la mia impressione generale, cioè che non ci sia alternativa a questa assurdità, a questa violenza. Il carcere è e deve essere così…[…]
</doc>
<doc id="17" genre="diary" gender="M">
1 marzo venerdì
Se il carcere fosse “umano” paradossalmente non risponderebbe ad una società che non vuole recuperare nessuno. L'unico messaggio possibile che può uscire da qui è quello di un sostanziale terrore. Il carcere deve essere terrorizzante sia per chi ci vive sia per chi lo frequenta come volontario o come parente dei reclusi. Per chi lavora non so. Dai cameroni dei colloqui devono salire una puzza e un fetore di morte da spaventare anche un boia. Un senso di oppressione per tutti, affetti rubati, baci scambiati di fortuna e per fortuna. Le mani addosso alla famiglia, le mani addosso alle mogli. Le perquisizioni anche ai bambini. Oppressione che deve stringere il collo fino a far sentire soffocare. […] Alla fine il carcere deve essere uno spauracchio da agitare come si fa con il lupo nero per i bambini. Per questo non ci sono speranze di cambiamento.
</doc>
<doc id="18" genre="diary" gender="M">
16 gennaio martedì
Oggi mi hanno arrestato. San Patrignano si è allontanata dalla mia vita questa mattina e io mi rendo conto di avere disimparato a piangere. Una cosa del genere qualche anno fa mi avrebbe gettato nello sconforto, nella disperazione. Invece oggi mi è venuto quasi da ridere quando il lampo abbacinante del reale-mondo-reale mi ha accolto.
Il sorriso di una prostituta in questura e poi via, in carcere. Il carcere di R.
All'ingresso questa sera ho cercato di scorgere qualche barlume di umanità negli occhi di questi uomini in divisa, ma mi pare che sia la divisa a prevalere, non l'uomo che c'è sotto.
Le celle di attesa sono piene di vomito e sangue. Sangue schizzato sui muri e la puzza è insopportabile.
Dialogo in ingresso. “Accoglienza”
“Lei ha problemi con altri detenuti? Lei ha tendenze suicide?”
Gli ho risposto: “Adesso no!”
Mi ha guardato stupito. Ha sbarrato gli occhi quando ho cercato di spiegargli questo mio pensiero. Come al solito sono stato troppo cervellotico. Anche lui non aveva voglia.
“Guardi, stia tranquillo, per adesso la mandiamo in sezione seconda dove stanno gli isolati, poi parlerà con l'educatore e le troveremo una situazione migliore”…
</doc>
<doc id="19" genre="diary" gender="M">
23 gennaio martedì
Il carcere insegna a ridare importanza al tempo.
Tempo quintuplicato. Un urlo è la vita. Una lettera è la vita. Una chiamata è la vita.[…] 
30 gennaio martedì
[…] Sono stato poco in carcere ma ho avuto il piacere e la fortuna di vederne delle belle. Ho avuto il piacere e la fortuna di vedere gli uomini ridursi come animali.
Ore ventitré. 
Agente accende la luce. “Che cosa stai facendo?” 
“Scrivo”. “Ma chettescrivi, lascia perdere che qui sei in galera, pensa a salvarti la pelle”. 
Mi salvo la pelle scrivendo. […]
</doc>
<doc id="20" genre="diary" gender="M">
19 gennaio venerdì
[…] LA DOMANDINA
Sventolata davanti al naso dell'agente di turno al nuovo arrivato è l'unico modo per comunicare con i piani alti. Con chiunque si voglia parlare, qualunque cosa si voglia fare, qualunque comunicazione si voglia dare, persino “mi sto suicidando”, occorre compilare questo modulino rettangolare dall'aspetto innocuo, ma attraverso il quale passano i destini della popolazione detenuta. La domandina deve essere esposta in bella vista sulla finestrella del blindato; se l'agente che passa di notte non la vede o non ha voglia di ritirarla, non la ritira.
La domandina deve essere compilata accuratamente in ogni sua parte, se manca solo una virgola viene cestinata; non importa chi debba raggiungere, parenti disperati o colloqui urgentissimi. Entro la mattinata tutte le domandine vengono firmate dal direttore e poi smistate agli uffici competenti. La domandina non può essere scritta con la penna verde né con la penna rossa, sono accettate solo penna nera e blu.
[…] Quando la domandina arriva in direzione (se arriva) la direzione risponde, molto gentilmente, con un modulo appeso ad una bacheca all'entrata della sezione. Per leggerlo c'è solo tempo la mattina successiva per l'apertura delle pulizie o, se l'agente accondiscende, ci si può dare una rapida occhiata prima di entrare in doccia. 
In un mondo basato sulla velocità e sulla fretta, sulla veloce comunicazione dei sentimenti e delle volontà, riportare così indietro l'orologio della storia, infliggere questa doppia pena burocratica a dei reclusi è la tortura più raffinata che ci possa essere. […]
</doc>
<doc id="21" genre="diary" gender="M">
12 febbraio lunedì
Le mani addosso. Mani che frugano, mani che toccano, mani contro il muro, gambe divaricate. Braccia che si alzano a comando. Strizzacervelli, educatori, assistenti sociali, ma anche assisteni volontari… Lavorano nel carcere e non conoscono il carcere. Non sanno quello che succede dentro il carcere. Conoscono solo davanti a scrivanie. Parlano come se le cose che propongono fossero realizzabili e fattibili e si stupiscono di fronte alle obiezioni. Credono che sia possibile studiare in una sezione che pare un girone infernale. Non si rendono conto come si “vive” realmente qui dentro. Parlano del carcere come se qui vigessero le leggi della società e non quelle della giungla.
Li stessi agenti li guardano con ironia quando fanno discorsi “educativi” ai detenuti.
</doc>
<doc id="22" genre="diary" gender="M">
2 settembre lunedì
[…] Ho aspettato fuori dal carcere che mi venissero a prendere. Gli agenti, levata la divisa, mettono su l'orecchino e prendono un aspetto umano. Sono ragazzi come noi.
L'ultima paura. Incapacità di affrontare la vita. Me la tengo gelosamente nascosta, non la racconto a nessuno. È solo per me.
</doc>
<doc id="23" genre="diary" gender="M">
Sabato 23 luglio 2005, ore 8,50. Stazione di Arezzo.
Sono arrivato in auto ad Arezzo, e la posteggio nel parcheggio all’interno della stazione. Scendo la bici e la borsa con la mia macchina fotografica. Lo zaino lo lascio. Il parcometro funziona anche sabato e festivi, quindi inserisco le monete necessarie a coprire la sosta fino alle 5 del pomeriggio, orario programmato del mio ritorno ad Arezzo. Poi si vedrà...
Per giorni ho studiato l’orario delle ferrovie della LFI, La Ferroviaria Italiana, la compagnia municipalizzata che gestisce i trasporti extraurbani in provincia di Arezzo. Essa ha la gestione della linea dei pulman e della ferrovia del Casentino, da Arezzo a Stia, e della Val di Chiana, da Arezzo e Sinalunga. Sono qui per farne il mio viaggio per rotolare verso sud. Per viaggiare dentro me stesso, giù fino a cercare le distanze dentro me, i miei limiti.
Ho girato e fotografato per anni, attraversato luoghi e conosciuto persone. Come capitoli dei miei racconti. Pensati, scritti, stampati e chiusi dentro una pubblicazione. Finito lì, io tornavo alle mie cose che mi stavano bene così.
Poi, quasi senza accorgermene ho smesso di girare, di fotografare, di scrivere e di chiudere tutto dentro ad una pubblicazione. Così tutto è cambiato, e me ne sono accorto dopo, senza neppure rendermi conto di cosa stava succedendo dentro di me.
Non so se esiste un disegno. Se le cose comunque devono andare in una certa maniera. Io ho sempre voluto credere che in qualche modo la vita che viviamo è nostra. Che essa compie i percorsi che le nostre scelte e le nostre capacità permettono e condizionano. E che queste scelte e queste capacità sono legate alla nostra storia, al nostro passato, all’ambiente in cui viviamo. Come ci sono però cose, quelle legate agli altri, quelle che non riusciamo a raggiungere, perché le ignoriamo o ci sono troppo lontane, o che spesso non accettiamo, che le scopriamo troppo tardi. E non le si sanno affrontare, anche se abbiamo ben chiaro cosa vogliamo.
Così, spesso, in alcuni momenti si ha bisogno di aiuto. Di qualcuno che ci dia la possibilità di allargare il nostro piccolo orizzonte, per darci la possibilità di buttare i nostri occhi oltre il quotidiano, e permetterci di avere un’altra visuale sulla nostra vita.
Molte volte non è necessario conoscersi più di tanto, avere molte cose in comune, avere degli obiettivi specifici. Basta una voce diversa, un accento diverso, il semplice racconto di un quotidiano diverso, ed ecco che l’orizzonte si sposta e se in quel momento ci guardiamo dietro, o anche dentro, ecco che alcune cose riusciamo a vederle con un’angolatura diversa, e possiamo intuire una strada diversa.
</doc>
<doc id="24" genre="diary" gender="M">
28 marzo 1978
Sembra proprio diventato un vizio, un'abitudine, questa di alternare momenti buoni a momenti neri. Indifferenti in questo periodo sembra non essercene.
Adesso, fortunatamente, è un momento relativamente su, solo che non riesco a capire cosa sia che li determina in un senso o nell'altro.
Mi piace, in momenti come questo, sedermi alla scrivania, qui nella mia camera, aprire la finestra, respirare quest'aria nuova che circola intorno e scrivere. Mi sto lentamente rendendo conto di quanto sia utile, prezioso e costruttivo questo colloquio che sto conducendo da più di mezzo anno – trascorso esattamente il 18 marzo -, perché dopo mi ritrovo scritto tutto quello che ho fatto, detto, pensato, e quindi mi accorgo delle evoluzioni, delle involuzioni, delle incoerenze, degli errori che la memoria da sola non può ricordare. Un errore non rilevato sulla carta si dimentica dopo poco tempo, mentre, appunto “verba volant, scripta manent”.
Di qui un elogio sincero al buon vecchio Erario. C'è come un'atmosfera nuova diversa, che mi spinge a cancellare tutti i dolori, i dispiaceri, le sofferenze, nel nome di questa vita che sempre risorge e che sempre illude, delude, affascina, distrugge, crea, incanta. E' in questi momenti che mi atteggio a saggio bonario, che mi rendo conto di come siamo banali di fronte all'enormità del creato, i nostri più grandi problemi dei problemi, che la grande ruota della vita macina come fossero granelli di sabbia, che li annienta in un circolo perenne di nascita e morte. Ma questa gioia per la vita, se così posso chiamarla, ha bisogno in certi momenti, di trovare un significato più grande, una realizzazione più grande. Non basta, lo sento rendersi conto che certe “volte la vita è pura gioia”, c'è la necessità da parte mia, di rendermi più partecipe di questa constatazione con un più diretto contatto con la Natura, proprio per aderire meglio al suo momento di gioia, di felicità, di soddisfazione. Ora come ora, appunto, vorrei trovarmi in cima a una montagna, sia per la celebrazione, per così dire, del gesto fisico in sé, sia per un avvicinamento alla grandezza maestosa ed affascinante di un aspetto della Natura che più degli altri mi colpisce. Non è più solo desiderio di valutare le mie capacità, il mio coraggio, la mia abilità, ma ben di più, è il desiderio fortissimo di sentirmi corruttibile, infimo, inesistente di fronte all'immutabilità e alla grandezza della montagna. E' inutile descrivere a parole questo stato d'animo, bisogna viverlo, sentirlo proprio, solo allora si riesce a dividerne l'intensità con gli altri appassionati.
Mi pare quasi di sentire il passo lento e regolare che si posa ritmicamente sul sentiero appena tracciato, il rumore secco che provoca, lo spegnersi immediato del rumore sulle pareti circostanti, creando un'atmosfera inesprimibile. Rubo le parole a Reinold Messner “… e quel che più conta: lassù la montagna aiuta l'uomo a ritrovare il suo equilibrio interiore, a riflettere, a conoscere meglio se stesso, le proprie possibilità e i propri limiti …”
E poi, più avanti questa poesia “Andare/per queste altezze/fin che tempo e spazio/si confondono,/sentire/di essere stato lassù/all'alba del mondo/quando l'abisso e il cielo/erano ancora/una cosa sola…”
“La dimensione del silenzio: l'ampio vallone su in alto era colmo di silenzio, da qui parte nient'altro che silenzio. Pian piano esso calò anche dentro di noi, a mano a mano che ci addentravamo in quella solitudine senza fine. E più profondo si faceva il silenzio, più sentivo il bisogno di lanciare un grido, un richiamo, o di parlare ad alta voce con me stesso. Ad un tratto incominciai ad emettere suoni inarticolati, ancestrali, non tanto per rompere il silenzio, quanto per dare ad esso, alla sua immensità, una dimensione percettibile.”
E questo sulla disposizione interiore: “Mi sgomenta il moltissimo tempo libero che la gente è solita sprecare. E considero socialmente pericoloso chi non sa far nulla con vero entusiasmo. Vorrei essere capace di infondere a costoro l'amore per l'avventura, ma non so come fargli comprendere che non è lo sprezzo del pericolo ma la disposizione interiore, non il grado di difficoltà bensì il nostro rapporto personale con la montagna ciò che ci fa amare anche il faticoso ghiaione, l'aspro dirupo e il duro ghiacciaio, ciò che fa del riposo dopo la fatica una salutare vacanza.”
Ecco, è finito, e vorrei finire anch'io, perché tutte le stupende sensazioni che ho provato nel rivedere i ben noti paesaggi, le ben note vette, sul libro, non potrei mai descriverle neanche con un fiume di parole, ed è meglio neanche svilirle col tentativo di storpiarne le emozioni, con inutili, retorici e spenti giri di parole. L'unica è tornare a vivere l'incanto della montagna, a diretto contatto, lassù, in cima, con un nodo alla gola che ti fa piangere, ma ormai non sai neanche più piangere spontaneamente e senza vergogna, da quanto la società ti ha represso i sentimenti, o almeno le manifestazioni più vere e tangibili di essi.
“Addio monti sorgenti dalle acque, ed elevati al cielo; cime ineguali, note a chi è vissuto tra voi, e impresse nella sua mente, man mano che lo sia l'aspetto dei suoi più familiari; torrenti, dei quali distinguere lo scroscio, come il suono delle voci domestiche; ville sparse e biancheggianti sul pendio, come branchi di pecore pascenti, addio! Quanto è triste il passo di chi cresciuto tra voi, se ne allontana!”
</doc>
<doc id="25" genre="diary" gender="M">
24 gennaio 1978
io sono: egoista, menefreghista, superbo, prepotente, bugiardo, falso, ruffiano, testardo, chiuso al dialogo, offensivo, venale, avaro, impulsivo, incoerente, orgoglioso, meschino, gretto, avido, rompiballe, ladro, incomprensivo, presuntuoso, sleale, viscido, parassita, doppiogiochista, ipocrita, abulico, apatico, ebreo, pusillanime, narcisista, egocentrico, indeciso, sboccato, travisatore, grezzo, nullo, fallito, scontroso, prevaricatore, inconcludente, vendicativo, succube, intransigente, pignolo, sofista, irriconoscente, disobbediente, ambiguo, pericoloso, pregiudizievole, razzista, indelicato, geloso, violento, schizzinoso, immaturo, infedele, diffidente, torturatore, profittatore, pedante, arrampicatore, bastian contrario, perverso, morboso, sadico. 
Riflessioni sul tema: Stefano e le donne, o meglio Stefano e la femministe. Lo spunto è venuto dalla considerazione sulle atroci sofferenze patite da Papillon, naturalmente visto nella figura di uomo. Con un senso di superiorità e di gioia masochista ho pensato come le donne non possono capire quanto sia forte e virile l'accettazione e il superamento di certe disgrazie. Ma Papillon è solo uno spunto per allargare il discorso a tutta la vasta schiera di uomini che subiscono continuamente le sfortune della vita. Non che voglia dire che l'uomo è superiore solo perché è più forte e più robusto, ma solo parte da questa considerazione che è una delle manifestazioni più appariscenti della differenza uomo-donna. Su questo argomento, proposto da un compito, avevo scritto “… c'è anche il movimento femminista, ha scelto un bel momento per creare un caos ulteriore. Forse non è ancora il momento di parlare della scomparsa della supremazia del maschio, senonaltro non è questo il momento per esautorare una categoria di persone, gli adulti maschi che si trova al centro di tutte queste polemiche e queste complicazioni …”
Ribadisco oggi, a distanza di quasi un anno, di essere perfettamente d'accordo su questo punto fondamentale, in quanto non è giusto che siano le donne ad avere il predominio, visto che è stato l'uomo a fare la storia, e non la donna. Non pretendo che la donna sia costretta a fare il lavoro massacrante tipico dell'uomo, ma non è leale che pretenda di salire alla guida del genere umano dopo migliaia di anni passati a fare la comparsa. A partire dalla prima comparsa dei nostri antenati, chi ha pensato bene di pugnare con brontosauri e compagnia bella, di costruire capanne e di inventare utensili, ruote e attrezzi vari, di scoprire il fuoco vincendo la fifa terribile con una dose maggiore di coraggio, è stato l'uomo. E le donne stavano a guardare, si potrebbe dire a ragione. Senonaltro l'uomo è stato più furbo e più opportunista, e ha saputo cogliere le occasioni migliori per farsi avanti, e non mi risulta che nessun umorista abbia mai illustrato un donna che, randello in una mano, con l'altra trascinava per i capelli un uomo. Perché allora rovesciare quel che ormai va avanti (e bene) da sempre?
E' giusto che le donne lottino per i loro diritti, se sono sfruttate, ma è necessario che non si facciano prendere dal panico e che mantengano il loro posto senza esaltarsi. Ogni tanto qualcuna pensa bene di formulare un concetto pieno di presentimenti, tipo – “Ma guarda che chi mette al mondo l'uomo è una donna!”. Brava, molto brava, bravissima … CRETINA!
Grazie al cielo, la nostra è ancora una società “fallocrate”, e se non hai a disposizione l'ometto, cara mia, niente bambino. E se qualche anima pia ha pensato di inventare un sistema per l'inseminazione artificiale, costui è ancora un uomo. Bisogna che le donne imparino ad essere autosufficienti, e allora sì potranno vantare qualche pretesa. Ma tenendo conto che, naturalmente al di fuori delle aree civilizzate, gentilmente approntate all'uomo, vige ancora bene o male la legge del più forte, non mi pare proprio che queste benedette donne possono concretamente sperare di sopravvivere senza l'aiuto del “Muscoloso, Virile e Forte Uomo”. Lasciamo un gruppo di donne per un periodo di alcuni anni in mezzo ad un'isola deserta, selvaggia e infestata da bestie feroci e centinaia di pericoli: le ritroveremo bellamente morte, nella ricerca affannosa di un surrogato per il rimmel, magari.
Lasciamo nelle stesse condizioni un gruppo di uomini li ritroveremo decimati da liti e scontri fratricidi, ma quei pochi avranno approntato le basi per il fiorire di un'altra comodità, superando tutte le avversità.
Purtroppo per voi, o donne, bisogna fare i conti anche con la Natura, raramente amica, e prima di piegarla occorrono grandi sforzi, anzitutto di carattere fisico, che a voi, volenti o nolenti, non sono permessi. E' comodo cercare di abbatterci, dopo che per migliaia di anni abbiamo continuamente preparato le armi per la vostra rivolta. Se foste veramente superiori all'uomo, come molte di voi credono, riuscireste ad imporvi almeno tecnologicamente, ma mi pare che siate piuttosto scarsine alle prese con atomi, transistors, protoni, catodi, anodi, laser, telescopi e altri giocattolini del genere, no?
Pazienza, continueremo a tenervi sotto la nostra ala protettrice e in cambio potreste continuare a lavorare, stirare, cuocere e cucire, tanto per pagarvi i servigi che cucine a gas, lavastoviglie, lavatrici, aspirapolvere, lucidatrici, tostapane, ferri da stiro “amennicoli vari” continueremo a fornirvi a cura dell'Uomo & Uomo S.p.a.
</doc>
<doc id="26" genre="diary" gender="M">
7 aprile 1978
Il giorno volge ormai al termine, è quasi mezzanotte. Mi sento abbastanza libero, senonaltro ho risolto definitivamente la risoluzione di un problema che mi aveva assillato per molto tempo. Riguarda il regalo da fare alla Chiara. Oggi siamo andati in gita, a Ferrara e, non so come spiegarlo, sembra quasi sottinteso che dovessimo aspettarci l'un l'altro, farci compagnia tutto il giorno, parlare, ridere, scherzare, andare di qua, andare di là. Non c'è più bisogno, vorrei dire quasi con certezza, di chiedere sempre “Cosa fai” “Dove vai” “Posso venire con te”, eccetera. Si dice “andiamo qui, andiamo lì” ci si volta, nel gruppo, a vedere se l'altro c'è, ci si vede sempre vicini, e appunto, con naturalezza, senza paura di seccare, di annoiare, parlando se si ha voglia di parlare, tacendo se si vuol tacere.
Ma non mi basta, purtroppo, - anzi, per fortuna, perché deve essere bellissimo -, voglio poterla prendere tra le braccia e dirle “ti amo”.
Si ecco, l'ho detto; finalmente c'è stato chi c'è riuscita, e lei unica e sola, a farmi arrivare a questa speranza, a questa fede nell'amore.
Lei sola è riuscita a farmelo provare, questo sentimento bellissimo, proprio a me che andavo ripetendo che l'amore non esiste. Semplice, prima non esisteva nessuna che fosse riuscita a farlo esistere.
Ti amo Chiara, nella maniera più vera e più sincera possibile, il pensiero di te mi dà ancora forza nei momenti di dolore, di debolezza, di sconforto, la tua voce riesce a coprire l'urlo di migliaia di persone attorno, la tua mano mi provoca un tuffo al cuore, la tua vista mi incanta, mi affascina.
Ti amo Chiara.
Per questo sono riuscito a decidere di regalarle quella catenina con il cuore; se prima temevo che potesse rifiutarla, per il significato unico e profondo che ha, adesso ho deciso che sono pronto a farle il regalo senza ripensamenti, perché per lei darei anche il mio cuore. Spero che, rileggendo queste righe, mi appaiono pompose, roboanti, retoriche, grandiose, perché solo così potranno descrivere abbastanza bene quello che ho in cuore.
</doc>
<doc id="27" genre="diary" gender="M">
27.06.1956
Merano
All'inizio dell'anno mi ero prefisso un compito e l'avevo scritto su un pezzetto di carta che, messo in un cassetto del tavolino da lavoro, mi capitava spesso sotto gli occhi: “infrangere le catene”.
Intendevo ricuperare la libertà di azione e di pensiero che avevo perduto. Da due anni e mezzo lavoravo assieme ad un collega e dovevo sempre stare assieme a lui dalla mattina alla sera nella stessa macchina. Mangiare, discutere, fare gli affari, svagarsi, sempre assieme; non potevo avere un'iniziativa mia, né un po' di libertà di fermare o parlare con qualcuno privatamente: ogni più piccolo segreto era a sua conoscenza.
Era una situazione insopportabile, e così avevo cominciato a risparmiare ed avevo prenotato una 600 per poter avere due macchine e poter andare per mio conto. Però nel frattempo le cose andavano male, era la noia e l'insofferenza che ormai provavo o qualcosa d'altro, fatto sta che non si facevano più affari ed il conto in debito saliva.
Così un paio di settimane fa il mio collega ha venduto la sua macchina ed è passato ad altra ditta.
Ora sono solo finalmente ed in questi giorni ritirerò la 600 ed inizierò il lavoro da solo. Il compito è grave perché dovrò guadagnare bene, e bisognerà che anche il mio carattere si consolidi ed aumenti la sua resa.
Dovrò più velocemente pensare, più velocemente parlare, più velocemente agire. Nessuna perplessità ed una chiara idea dei fini da raggiungere. Nessuna stanchezza e nessun risparmio per il mio cervello che dovrà dare il massimo senza mai chiedere pietà. Spero anche che la fortuna mi assista. Dovrò anche modificare il mio comportamento col mio prossimo, maggiore interessamento, maggiore entusiasmo, maggiore vitalità.
Non mi dispiace. Era quello che cercavo, una vita più intensa e più impegnativa. Non ci sarà più posto per la noia.
Dovrò aiutare la mia famiglia che si è finalmente riunita a Sanremo, essendo Franco ritornato dal seminario ed al più presto dovrò aprire un ufficio con annessa una stanzetta per me a Bolzano.
Dovrò essere più disposto ad affrontare i rischi e più deciso nelle mie azioni e più convinto delle mie opinioni.
È un passo in certo qual modo decisivo un grande cambiamento mentale con i suoi aspetti materiali vistosi e facilmente visibili dalla gente. [...]
</doc>
<doc id="28" genre="diary" gender="M">
09.08.1957
Ricordati dei primi di agosto. La paura demoralizza e spaventa, rende pavidi e vili. La voce si fa roca ed esce a malapena dalla gola. Non si ha più la forza di affrontare la gente.
11.08.1957
Ed un giorno mi svegliai e tutto quello che mi era sembrato difficile mi apparve chiaro e facile e sentii che finalmente potevo muovere le cose e gli uomini, che un velo mi era caduto da davanti gli occhi; un inviluppo mi si era stracciato da torno il cervello, che la mente era divinamente libera e capace di spaziare senza paura degli orizzonti più lontani, dei sogni più audaci ed affascinanti. E la mia parola era fluida e l'espressione precisa ed efficace, e la voce suadente ed i pensieri seduttori.
</doc>
<doc id="29" genre="diary" gender="M">
19.08.1957
Mi sembra di avere scherzato a vivere fino ad oggi; ho l'impressione di dover ancora cominciare a vivere veramente. Una profonda crisi morale mi ha tenuto tutto un anno di vita. L'improvvisa rivelazione che non serve a niente avere ragione se non si ha la forza morale ed economica di sostenere le proprie ragioni. La giustizia se ne frega di essere giusta o ingiusta: guarda soltanto a chi si batte di più. Così con la casa, così con il lavoro. Ora vedo le cose con ben altro occhio, più realistico, più duro.
Ho sempre riconosciuto la lezione della realtà . Se una cosa accade vuol dire che c'è la sua ragione e la sua sotterranea giustizia : a te scoprirla e a farti astuto.
Non sono le parole, né tanto meno i principi che tengono gli uomini, ma le cose reali. Disponi trappole sul loro cammino cosicché siano costretti a seguire una data strada, o fanno come vuoi tu o saranno danneggiati. Il loro utile sia strettamente legato al tuo e soltanto al tuo. E se non lo fanno che tu possa costringerli a camminare sulla giusta strada a mezzo di rappresaglie. [...]
</doc>
<doc id="30" genre="diary" gender="M">
30.11.2000
Rileggendo questo quaderno, trovo a pagina 4 che nel 1998 ho scritto soltanto per 3 pagine, nel 1999 soltanto 14 pagine nel 2000 che tra poco sta per finire, credo, niente di niente. 
Una crisi lunghissima, un cambiamento d'epoca fisica e mentale. Controllando la rubrica del 2000, vedo che tutta la mia attenzione, la mia attività, il mio totale impegno è volto ad interpretare i cambiamenti fisici della mia salute, a trovare il modo di sopravvivere alle difficoltà datemi dal mio corpo che, evidentemente, è molto cambiato in questi anni. Specialmente mi hanno preoccupato le difficoltà digestive.
Cosa fare, cosa cambiare, che cosa mangiare o cosa non mangiare, come e quanto riposare, come e quanto muoversi e far fatica. Sono molti i parametri, di un organismo che vive, da controllare; è una questione di un oculato equilibrio fra le tante opzioni. Mangiare e non mangiare, diminuire o lasciare certi tipi di alimenti, incrementare il consumo o trovarne di altri da utilizzare. È una ricerca continua, un esercizio di intelligenza, di tentativi, di prove continue. Tornare in salute, tornare in attività, ricuperare le energie che sembrano scomparse, dire di no agli anni.
Avanti come sempre e scrivere, scrivere: uscire allo scoperto, farsi visibile. Vivere con pienezza la propria vita, vita lunga, lunga. Vita attiva. Domanda e ti sarà data. Abbi fede e completa lo studio ed esalta e pratica l'arte di sopravvivere ai novanta ed oltre. Ancora insisti, centoventi, centotrenta e via!
Sole, sole, e montagna. Salire ai 2000 e oltre, fatica per il cuore e i polmoni e benessere. Camminare veloci e correre. Accelerare il fisico e la mente, resistere, durare.
</doc>
<doc id="31" genre="diary" gender="M">
09.09.1961
C'è un vecchio tutto pelato e sdentato che mangia al nostro ristorante. Mangia, ce lo ha spiegato, i giorni dispari alla mattina ed i giorni pari alla sera. È vegetariano e perciò ordina tre piatti di verdura, fagioli, insalata, patate o quello che c'è, e poi tira fuori di tasca un po' di formaggio ma non fermentato e qualche pezzetto di pane integrale. Qualche volta alla sera ed allora prende una minestra sempre di verdura, cava di tasca una bustina con sopra il disegno dei fiori della camomilla ed aggiunge la polvere alla minestra, per dormire meglio la notte, ma non è che dorma male, al contrario, dorme benissimo, sia la notte che il dopopranzo. È un pensionato delle ferrovie con una ottima pensione, e dimostra più di 70 anni. Non ha famiglia, non ha parenti, non ha amici in città. I parenti lontani in Sicilia non ha nessuna voglia di andarli a vedere. Va al suo paese rarissimamente, soltanto quando c'è costretto da qualche faccenda personale.
È appassionato di dischi volanti, non pratica la religione cattolica, ma studia la teosofia. Ora la sua passione e la sua occupazione sono i dischi volanti. Guardando bene questo signore, è come un mollusco che non vuole occuparsi di niente di reale e di niente di impegnativo. Vive in un nirvana senza affanni e senza occupazioni, libero come un palloncino a mezz'aria. Non ha voluto famiglia e non vuole ora parenti, perché costituiscono un legame ed ognuno si sa vive di qui o di là. E non pratica la religione perché finirebbe con avere qualche obbligo verso gli orari delle messe o magari dovrebbe incontrarsi o parlare con qualche prete, ed ha trovato infine nei dischi volanti (visto che non si vedono e che nessuno si presenta a pretendere qualcosa, che non sono impegnativi, si possono sognare ed eliminare con estrema facilità dalla mente) la sua non attività ideale, lo scopo inutile della sua inutile vita.
Purtroppo se penso a me, devo dire anch'io. Non amo gli impegni, non amo fare conoscenze, non amo il lavoro, forse non amo il mio prossimo e cerco di staccarmi il più possibile dalla mia famiglia e l'amante non deve essere né ingombrante né di grandi pretese. Amerei essere tutto il contrario. È possibile? È tutta la vita che lotto perché il mio interesse aumenti, i miei impegni aumentino, i miei legami si rinsaldino. Lotterò fino all'ultimo respiro perché la mia vita sia più piena.
Io mi credo. [...]
</doc>
<doc id="32" genre="diary" gender="M">
28.12.1994
Il 18 novembre è morta mia sorella Vanda, la persona più cara che avevo. Con essa è morta tutta una lunga maniera di vivere che in me durava da sempre. Sono morte le telefonate che, nei momenti di preoccupazione ci aiutavano a vivere, sono morte le lunghe lettere che io le scrivevo.
Non ci saranno più raduni familiari di Natale e primo dell'anno, della Pasqua e la settimana di ferragosto e i miei viaggi in macchina fino a Pieve di Ledro. Finché era viva anche la Elda ero io che la andavo a rilevare a Rovereto, dove lei arrivava con il treno da Trieste, carica di bagaglio e regali per tutti, ed assieme si arrivava poi a Pieve dall'altra sorella e dagli altri familiari. Si è concluso un lungo capitolo affettivo e pratico della mia vita.
Ora bisogna rinascere, ricominciare e ricostruire un nuovo tessuto affettivo con altre persone, con altre figure femminili delle quali ormai da tempo sento bisogno, altre donne alle quali dedicare le mie attenzioni. [...]
</doc>
<doc id="33" genre="diary" gender="M">
21.12.1968
Sono nel nuovo ufficio e si chiude fra poco l'anno. Fra qualche giorno è Natale. Oggi dovrebbero partire gli astronauti americani per la luna. Io devo ritornare dopopranzo in ufficio perché arrivano mobili da Torino ed è tutto chiuso ed io sarò solo in ufficio. 
Sono giù di corda, mi sembrano nuovi pesi sulle mie spalle, tutto un altro modo di lavorare mi aspetta e non ho ancora trovato il mio equilibrio. Così sono in pena; spesso la notte mi sveglio a pensare. Finora ero stato in uffici dove dividevo le spese e lo facevo bene. Ora è tutto aumentato e ci vuol ben altro. È tutto una nuova dimensione da affrontare, molte abitudini da cambiare. [...]
</doc>
<doc id="34" genre="diary" gender="M">
27.01.1988
Sono mesi che non apro questo quaderno e sono preoccupato perché sto attraversando un periodo di grande pigrizia, mancanza di idee e nessuna volontà. C'è buio, giornate corte, nebbia. Ho addosso un gran sonno. Non ricordo quante giornate ho passate dormendo, il dopopranzo sul divano del salotto. Mi alzavo tardi, scendevo per un cappuccino ed il giornale, ritornavo ed era già tempo di ripartire per la mensa, altra sosta al bar per leggere il Corriere della Sera e vedere un po' giocare a scacchi e poi a casa e subito dopo a dormire, uscivo alla sera ancora per una sosta al bar per un po' di televisione e a casa ancora per andare subito a dormire.
È stato anche un inverno senza freddo, sempre temperature miti, poco corroboranti, pochissime notti sotto zero. Per molto tempo c'è stato sempre sole tiepido e tempo asciutto. Finalmente da un paio di giorni è arrivata la neve e qualche poca anche in città. Sul Renon, dove vado ogni domenica, la neve e il ghiaccio sono sempre che si sciolgono. Probabilmente il freddo arriverà adesso, avremo un febbraio tremendo come nel 1929. [...]
</doc>
<doc id="35" genre="diary" gender="M">
Mi chiamo Maccarini Settimio, 53 anni, sono nato a Montalto di Castro un paesino a Nord del Lazio e tuttora vi ci risiedo, è un paesino agricolo situato a 4 km. dal mare, la mia infanzio l'ò vissuta tutta lì, ò fatto vari mestieri l'agricoltore, meccanico, muratore, pescatore e anche il pescatore di corallo, e non so quanti ne farò ancora.
Mi sono da poco svegliato, oggi c'è il sole, sembrerebbe una bella giornata, mi guardo tutto intorno, il paesino di Portoercole è già da un po' che è sveglio, è un paesino molto raccolto all'interno di una insenatura del Monte Argentario, l'entrata del porto si apre al mare verso nord est, ai due lati dell'entrata del porto vi sono due monti, entrando nel porto dal mare sul monte di destra c'è una fortezza, da come mi dicono gli abitanti del posto è stata costruita dagli Spagnoli e si chiama forte Filippo come anche la Rocca che è un'altra fortezza che si erge sulla cima del monte di sinistra, sulla rocca c'è il faro del porto. 
Nel porto vi sono 8 pontili galleggianti, alla quale vi sono ormeggiate molte imbarcazioni di diporto di varie stazze, mentre nella banchina in fondo a destra vi sono ormeggiati i pescherecci e ve ne sono 10, la vita del pescatore è un mestiere duro, tutta la tua vita e il tuo tempo è impegnato nel lavoro sul mare e nella manutenzione delle attrezzature, barca, cime, reti nuove da armare e reti vecchie da riparare, e non c'è mai una fine. 
È da poco che mi sono alzato e mi trovo sul (La Mia Barca) si chiama così, è una motobarca lunga m. 13 e larga m. 4 tutta cabinata, è accessoriata con varie comodità, ho un gruppo elettrogeno che da corrente a 220 volts per 6 chilovat, scorta di acqua dolce per 360 L. ampio bagno con doccia calda, una spaziosa cucina a vista, due frigoriferi, uno funziona con la 220 e l'altro a GAS, ed ho un letto da una piazza e mezza ricavato sotto la prora, la barca dispone di un terrazzino a poppa e l'altro sul lato sinistro della barca, detti sportelli servono ad agevolare la scesa in mare ai subacquei e ai bagnanti, sì perché con questa imbarcazione esercito l'attività di noleggio. 
Durante l'anno se il mare lo permette i Sabati e le Domeniche sono in mare con i sub, mentre nei mesi estivi effettuo anche dei giri panoramici intorno al monte Argentario o gite per l'isola di Giannutri ed a volte anche l'isola del Giglio, sono due isole dell'arcipelago toscano facilmente raggiungibili dai porti dell'Argentario. Ne sono molto orgoglioso del (La Mia Barca), non perché è una bella barca, almeno così appare ai miei occhi, ma perché è solo mia, me la sono fatta in parte mettendo a parte risparmi guadagnati con fatica poi perché tanti lavori di meccanica e di strutturazioni me li sono fatti da solo, perciò per metà è una mia creazione.
</doc>
<doc id="36" genre="diary" gender="M">
Pozzolatico, Centro di Riabilitazione Don Carlo Gnocchi
19 Giugno 1997
Forse ti starai chiedendo perché ti sto scrivendo.
Sai, oggi ti voglio scrivere perché ho molte cose di dirti. 
A me piace molto tornare indietro nei miei ricordi e rivivere il mio passato.
Credo che sia giusto così.
Del resto, tutto ha un suo corso e, i fatti che viviamo, siano essi positivi o negativi, ci insegnano.
E così ti dico che, se certe cose le viviamo - belle o brutte che siano - dobbiamo accettarle così, come sono...
Sì, è vero, non sempre sono come noi le vorremmo, ma sicuramente se le viviamo, è perché ci vogliono insegnare.
E' difficile capire perché ci capita di vivere fatti “non voluti”, ma sarebbe assurdo cancellare il loro ricordo dicendo... "tanto ormai è acqua passata"!
Dimenticare, non ci giustifica a non trovare il 'PERCHE?' ma, casomai, ci condanna ad aver vissuto del tempo inutilmente.
Un tempo buttato via quando, invece, da quel tempo, si poteva imparare e ricavare qualcosa di utile.
Non credo che tu possa immaginare il tipo di situazione in cui mi sono venuto a trovare......
Dimenticandomi il passato, potrei buttare via tanto di quel tempo...
Ma mi rifiuto di dimenticare!
Ed ora mi ritrovo qui, steso nel mio letto del Centro di riabilitazione che mi ospita da circa due mesi, a scriverti per raccontarti di me. 
Ho ancora un po' di febbre, proprio quella che mi sono buscato due giorni fa quando, uscito dalla piscina all'aperto, pioveva e soffiava un venticello fresco.
E così, ti dicevo che sono due giorni che la febbre mi impedisce di fare palestra e tutti quegli esercizi strani che mi fanno fare qui e quindi, non sapendo cosa fare, mi sono messo a scriverti di me e del mio passato che non so nemmeno se definire così, visto che ancora lo sto vivendo, in un presente più vivo che mai.
Alla mia destra, nella stanza dove mi trovo che poi è la mia camera, ci sono due finestre enormi, riempite da un paesaggio splendido, fatto di colline altrettanto belle...
E' la Toscana, la mia Toscana, quella che vedo da qui.
Nel letto di fronte al mio c'è una sedia a rotelle, simbolo evidente del luogo dove mi trovo.
Se penso che solo due mesi fa c'ero anche io in una di quelle sedie e che soltanto l'altro giorno mi sono preso un frescata uscito dalla piscina all'aperto nel bel mezzo di un temporale... beh, credimi, mi sembra di star vivendo dentro ad un sogno milioni di volte più grande di me...un sogno racchiuso dentro a milioni di sogni…
</doc>
<doc id="37" genre="diary" gender="M">
Nell'inverno del 1977 ha inizio la storia che sto per raccontare, quando per la prima volta iniziai a fare i conti con la mia coscienza in modo serio e traumatico, ed ad avere anche i primi confronti con i ragazzi di ragioneria che mi sembravano tutti sapienti manager protagonisti guidati dal preside Rosaria B., mia nemica giurata a cui avevo dichiarato guerra per cambiare le cose della scuola, per un maggior potere degli studenti perché questo l'ho sempre sognato come avevo sognato un maggior rispetto delle idee di ogni figlio e giovane, e accerchiata dal calore e dalle lusinghe e dalla protezione dei professori ricordo in modo particolare la mia prof. di italiano che voleva farmi studiare ma non capiva che io non ce la facevo più, e stavo nella fase della ribellione più cruda nei loro confronti, che aveva portato loro delle giustificazioni e a me ed agli altri delusione e brutta nomina. Ma io ormai alla scuola non ci pensavo quasi più, avevo solo paura di essere bocciato, di non superare l'esame e già mi interessava il rapporto con i miei compagni che non riuscivo più a reggere perché mi sentivo inferiore e mi dicevo sempre ripetutamente che loro erano più forti, più belli, forse più bravi, più educati di me e attaccati alla famiglia ma la delusione era doppia perché nonostante io li ritenevo delle pecore e molto responsabili del male che si faceva ai più deboli, loro in quel sistema erano vincenti. Ricordo la mia aula, c'era Antonio mio nuovo amico del rione 16., dall'altra faccia c'era Peppe e lo guardavo sempre e mi dicevo Peppe sta bene nel rapporto con le ragazze perché ha un bel fisico io invece sono magro, faccio schifo, e poi Sara la mia amica a cui volevo molto bene forse ero innamorato mi prendeva in giro chiamandomi bambino del terzo mondo e questo mi dava tremendamente fastidio, facendomi sentire ridicolo e mi voltavo per vedere se gli altri anche mi prendessero in giro. Quindi tutte le vecchie amicizie pensandoci bene erano svanite con la mia personalità fragile, quindi nel nulla. Roberto, Antonio, e gli altri li ricordo sporadicamente e pensavo che loro nella lotta che io volevo fare alla società non centravano niente e non mi avrebbero mai capito perché loro vivevano altre storie, altre condizioni, avevano altri ideali e cose da fare ed io legato alle persone più debole perché forse mi riconoscevo come un debole, rimasi solo contro tutti, a fare la guerra dapprima alla società, alla famiglia, alla scuola, agli amici e a quelli che come me condividevano i miei ideali di ribellione, poi a me stesso, e poi ancora, e poi al municipio e poi ancora a lanciare pietre, manifestazioni, rubare, scappare, e poi ancora, ancora mia madre e poi ancora ancora ancora.
</doc>
<doc id="38" genre="diary" gender="M">
Roma, Martedì 3 marzo 1936 XIV
107° giorno dell'assedio economico
Fedele alla dottrina del prof. Santillo, sempre seguendo i principi del prof. Ramagni, giunsi stamane a scuola con nel cuore una grande speranza che ci fosse vacanzia per via della n/ schiacciante vittoria sugli Abissini. Scendo dal tram, inneggiando a Pietro d'Alvise, emerito profeta della Ragioneria, ed ecco che il canto mi muore sulle labbra per lo sgomento inquanto m'aspettavo pletora di dimostrazioni e invece ti vedo un par di piccoli giovenchi che fiatano penosamente, mentre i più nerboruti s'avvian diligentemente a scuola, sotto lo scudiscio sferzante di Rundo. 
Miseri giovenchi che abbiamo!
Miseri nel senso lato e miseri in senso stretto; miseri propriamente detti e miseri in rapporto all'ambiente che li circonda!
Entrai a scuola mesta e mi affiancai a Ca e Cri nello spogliatoio, discutendo secoloro sulle incertezze in rapporto alla congiunzione delle vacanze nel tempo.
Adunque, entrammo in classe dove Moduzzi interrogò Ca e Cri che tuonarono a più non posso.
Intanto nei giovenchi s'era ridestato l'antico buon sangue guerriero ed essi si diedero a brontolare e reclamare le vacanzie.
Ahimè! Troppo tardi!
Moduzzi cercò invano di placarli dicendo che lui non ci poteva far niente e che se era vacanza era meglio per tutti.
Attraverso i vetri scorsi l'aitante persona del bel bidello, e nel cor mi rinacque la speranza. Epperò costui, entrato, ci disse: “Perdete ogni speranza, o voi che entrate” mostrando così d'unire a un bel fisico, una bella anima, colta e danteggiante.
Erogatosi Moduzzetto nostro, i baldi giovani si precipitarono fuori a investigare, mentre zio Foni e Barra continuavano a cantare, con un quaderno conficcato nell'orificio del banco, tra il nostro più grande diletto.
La Monaghi comparve in assetto guerriero, sia in rapporto al tempo in cui vive, sia in rapporto all'eternità e cominciò subito a tradurre un brano.
Intanto da fuori ci giungeva eco del furor della folla che voleva impadronirsi di Rundo per compiere sul suo corpo le più orrende sevizie, orrende rispetto ai nostri gusti quanto a quelli del consorzio civile.
E i nostri baldi puledri non si potevano rattenere. 
Di nuovo il cor mio balzò fino al soffitto alla vista del bidello, detto negus per antonomasia, e di nuovo cadde pesantemente a terra quando il negus disse che si sarebbe usciti alle 8.
Ormai ci avvicinavamo inesorabilmente a Ragioneria: l'incanto stava per andare in frantumi: Sonò la sirena e comparve la gentil Margi e le prime parole che proferì furono:
“Questo corso è un disastro”.
Subito l'animo mio fu lanciato in un baratro d'incertezza, inquantochè non sapeva io se era un disastro nel senso intrinseco della parola, prescindendo da ogni circostanza di tempo e di spazio, o se era un disastro considerato in realzione al mondo esterno e alle manifestazioni di vita.
Chissà quanto mi sarei ancora dibattuta in questo patema d'animo, in questa crisi o stasi di spirito, se Mori non m'avesse ricondotto alla prosperità morale, dettando il saggio.
Il saggio s'aggirava intorno ai costi e ricavi contabili, le loro incertezze e finiva con la preghiera di fare alcune esemplificazioni in Partita Doppia sull'acquisto di merci nei Magazzini Generali.
Dopo averci raccomandato d'essere onesti e leali, il caro vecchio s'asciugò gli occhi pieni di lacrime che gli erano spuntate al pensiero d'aver avuto solo 3 ore di Ragioneria in questo mese, e ci disse se eravamo così buoni di fargli la carità di chiudere il materiale “copiativo” nella cartella.
Onde io diedi l'incartamento alla Cri che lo serrò nella sua borsa.
Il lavoro procedeva veloce e le copiature prosperavano rigogliose, allorchè Mori s'alzò. S'udì un rumore di carte smosse e si vide una gran mescita sotto i banchi.
Per la cui cosa Mori volò tra i banchi sequestrando vari fogli e singhiozzando disperatamente, sulla nostra bassezza e viltà che ci spingeva a ingannare così turpemente un povero vecchio inerme che è stato sempre così leale verso di noi, specie quando faceva le belle prediche sul 7 in condotta e se ne chiedeva le ragioni, mentre poi in consiglio si faceva in mille pezzi per schiaffare il suddetto sette a me. Come un avvoltoio, piombò tosto su di me e mi cacciò la testa in grembo per frugare nel banco. Ma ci fece una magra perché tirò fuori i fogli bianchi. Dicendo: “Volete che faccia il carabiniere, sa! E lo farò, sa!” si sedette all'ultimo banco dove rimase fino alla fine.
Io escii e cercai d'informarmi sugli ultimi articoli di partita doppia ma raccolsi poche nozioni, onde feci un macello e così credo molti altri.
Uscii alla mezza con la coccia che mi si spaccava (nel significato figurato della parola) dal dolore.
Salutate Ca e Cri, presi la circolare che mi ricondusse alla dimora.
Con la quale termino.
</doc>
<doc id="39" genre="diary" gender="M">
Roma, Lunedì 23 dicembre 1935 – XIV
(36° giorno dell'assedio economico)
Da oggi proprio hanno avuto inizio le vacanze natalizie e ciò coi sommi gaudii da parte nostrana. Stamane, adunque, li orioli delle torri civiche battevano le otto e un quarto, allorchè ratta io nell'uno saltava. Nonostante l'ora avanzata a tempo nelle palestre arrivai e assieme alla Ca che con la Melloni s'accompagnava, nel mentre io con la Mozzi il cammino divoravo. La Cri avvistateci, fe' mostra di non averci visto e ciò per le somme spiritosaggini.
Diggià il basco m'ero levata e tra le mani le fumanti ginnastiche pianelle agitavo, allorchè a guisa di bomba, entrò Nedda, dicendo: “Rigazze, nun c'è ginnastica!” Per la paura che ci ripensassero, non ci facemmo ripetere l'intimazione e ratte ce la squagliammo. La Cri ci disse subito che aveva fatto un diario pregevole e ce ne raccomandò vivamente una pronta lettura, onde per secondare i suoi ardenti desideri, andammo su una panca in P. Indipendenza e poggiate ivi le chiappe nostre, ne femmo lettura (del diario).
La Cri, come alle pudiche donzelle attiensi e pertiensi, su di un'altra panca sedea, e ogni tanto, con la scusa di fare la pantomima con noi, inviava sconci segnali e osceni messaggi ai soldati che per i giardini transitavano. Finito il diario discutemmo un tantino e così giunse l'ora d'entrare a scola.
Nel corridoio due camarade ci assaltarono dicendo che quella di ginnastica ci aveva fatto rapporto giacchè ce ne eravamo andate, visto che lei si trovava nell'altra palestra.
Saputo che il rapporto si riferiva genericamente alla III e alla IV A senza nomi, scrollammo le spalle e proseguimmo fischiettando la nostra strada finchè nello spogliatoio Fredi e seguaci non ci annunziarono di avere devoluto dalla bidella £ 9.50 cada una e fino alla concorrenza di £ 15.
Per la cui cosa ci trovammo nella necessità di contribuire, ma in difetto di fondi, decidemmo di rimandare tale operazione a dopo le feste. 
Entrammo in classe scalpitando e sculettando e cicalando aspettammo l'arrivo di Basso.
Il piccolo amore chiamò subito Ca che azzeccò qualcosa ma il resto no.
Le altre interpellate e interpellati fiascarono giocondamente.
Sonata la sirena ed erogatosi Basso, che a fatica si riparava dal fuoco di fila dei nostri auguri, Cri cacciò fuori con mille misteri il suo disegnone da accludere al quaderno I. E' un buon capolavoro d'efficace umorismo. Sospirando e lanciando tristi occhiate entrò la Roggiani la quale dopo aver datato e controfirmato accalappiò subito Lavor.
Nel frattempo la dolce signora rampognò Capossi il quale disse che mangiava e lei disse che non c'era proprio bisogno di mangiare e cogliendo l'occasione non tralasciò d'informarci che aveva voglia di darci zero a tutti e lasciare la classe e che se non volevamo studiare a lei non gliene importava, ma dovevamo essere educati che l'educazione è la I° cosa, ecc. ecc.
Dopo venti minuti, cacciò un sospiro e disse che era proprio un peccato perdere tempo in chiacchiere e che dopo un trimestre di scuola avevamo fatto solo ½ canto di Dante.
Già ci credevamo che tutto fosse finito allorchè, per una sua allusione al programma di storia, si verificò un borbottio in classe. Onde la cara piagnona cogliendo il destro, seduta stante, disse a Capossi (disgraziata, infeliciona) cosa mai avesse da borbottare e che a lei le piace solo la gente che dice la verità sulla faccia. Si volle informare se Capossi lo credeva giusto che noi fossimo così maleducati e Capossi rispose che era giustissimo. Lei disse che la scola non era casa nostra e che a casa nostra se viene una persona, noi non parliamo quando quella parla e allora perché parliamo a scuola. Capossi disse che era perfettamente giusto e la professoressa rifece una constatazione sulla perdita di tempo e accalappiò Fredi che rispose bene.
Sonata la sirena ci erogammo sibilando auguri in tutte le direzioni e dopo aver sceso le scale al canto di un sol… ecc. volammo in grembo alla Do che fremente ci attendea.
Tosto la nostra marcia meravigliosa le insegnammo ma i nostri allegri frizzi, avevano richiamato l'attenzione di una folla di scemi che ratta s'ingrossò e dietro a noi fluì. Sicchè cercammo ricovero tra le mura della palestra, ma indarno, onde ritornammo alle scuole, e a mezzodì capitò tra di noi la Novo e la sister di Donisa.
Ci comprammo i turchetti, ma al momento di pagare s'accorse la Cri d'aver obliato in classe il borsone carco di segrete fotografie. M'offersi d'accompagnarla e infatti in classe rinvenimmo la borsa. Senonchè pensammo io e la Cri di contar buatte alle schife onde discese dabbasso, con accorato gestire e spezzate parole demmo a comprendere che nulla aveamo trovato. Ma le zozze avevano subodorato qualcosa, quindi con furbi sorrisi ci diedero la baia. Nel frattempo scorgemmo Bull che sortìa, onde slanciateci a lei addosso, le dimandammo se nulla veduto avea e Bull disse che in 3° A, manco ci era stata. Sconsolate io e Cri ci avviammo avante e rapidissimamente trafficando riuscimmo a far passare la borsa dalla cartella di Cri, nel mio capace grembo. Voltateci e non viste le scrofe, tornammo sui nostri passi e trovatele, Cri volle aprire la cartella e ciò per li pubblici sopralluoghi, ma le fetide accortesi della prominenza delle ventri miei, su di essi slanciaronsi con grida, quali:
“ Veh, chi è stato?”
“Dicci, or dicci, di chi la colpa fu”
“Oh, invereconda, nomina l'artefice della tua gogna”
E siccome io mutola stava, con sogghigni esse aggiungevan:
“Toh, che non sa chi fù”.
“Veh, li numeri infiniti che alle confusioni adito danno”.
“Oh, il miserello pargolo che li padri ha incogniti e molteplici!”
Ma cacciata la borsetta, si rasserenarono le fronti e le compagne piangendo a dirotto mi chiesero scusa delle loro subdole insinuazioni di pocanzi.
A P. Indipendenza, lasciai le luride e tornai a casa in C.S.
</doc>
<doc id="40" genre="diary" gender="M">
Giovedì, Roma 7 Novembre 1935 XIV
Du, du, du. Stamattina mentre garrule e serene entravamo in classe preparatissime per fare un fiasco nelle millanta Merceologie vediamo invece della faccia irsuta e gialla di Sorri, una rubiconda popolana che io scambiai subito per la sostituta di Bull, invece era, oh! atroce vista, l'insegnante di lettere, che è venuta a posto di Arro. Dopo l'urlo selvaggio che siamo abituati a fare quando manca qualche insegnante che scoccia, rimanemmo fermi e zitti, nell'attesa di ascoltare la voce che, poteva uscire da quella balena. Oh! voce sgradevole alle nostre bionde orecchie, cariche di cerume, come risuonasti male! Le prime parole cui tu hai dato voce erano: “Io voglio innanzi tutto la disciplina” e dopo due istanti: “tengo moltissimo allo studio”.
Quella scrofona quindi incominciò a tartassare la nostra piccola Cascia, che pallida e spaurita emetteva suoni inarticolati. Dopo aver fatto prendere vari accidenti alla classe, per fortuna a momenti se ne prendeva uno lei (di accidente). Finita l'ora a scuola costuma suonar la sirena per annunciare che un'ora di tortura è finita e per alunni e per professori; quindi giunte le 9 ½ la sirenaccia imperterrita lancia il suo urlo acutissimo, alchè quella zozzona sobbalza, impallidisce, scatarra e con gli occhi a bottacciolo chiede: “Che è?” Al che noi con giubilo: “E' la fine dell'ora, signorina”. Grande meraviglia da parte sua, grande meraviglia da parte nostra, per la sua meraviglia, quindi grande meraviglia da parte sua che noi ci meravigliassimo da parte nostra per la meraviglia da parte sua, ecc. ecc.
Poi quella, invece di andarsene al suo tukul, rimase lì ferma, piantata chissà con che doppi scopi giusto il tempo per darmi una strillatina perché avevo atteggiate le mie rosee labbra ad un triste sorriso.
Dopo che se ne gì, venne quell'altro strazio di Rampelli e ci sfrogoliò per un'ora interrotta solo da un esodo in massa della classe per andare a ritirare il racchissimo annuario 1934-35. Egli ci intrattenne sui primordi del diritto commerciale, alchè noi ci addormentammo in profondità.
Nell'ora di poi venne Basso e prima di cominciare la sua lezione dabbene, spillòcci soldi dieci per comperare la carta commerciale per i vieppiù e vieppiù più saggi trimestrali. Quindi rifece i piccoli calcoletti con la calcolatrice e se n'andò e senza aver fatto fare fiasco veruno e dopo averci sobillato e aizzato contro lo studio delle lingue straniere.
Caro piccolo, amato Basso.
E venne infine il barbuto La la, la la, la la (non riesco a finire il nome, pazienza), e interrogò il mio sogno d'amore: Lavortini! O Lavor, o Lavor di questo cuore, tu non comprendi cosa sia l'amore (da cantarsi sull'aria della “Traviata”). Il piccino fece un ½ fiasco e divenuto un pizzico nella capace giacca se ne ritornò al suo posto.
Chiamò quindi Taviani che con la sua voce afona (che bella parola!) risposette nungè male. All'uscita ci attendea una bella sorpresa: la Donisa nostra era venuta a prenderci e s'intrattenne con noi vieppiù e vieppiù. Fui io poi la privilegiata che l'accompagnai fino a Esquilino square con risate.
A proposito: ho preparato i fogliettini per l'estrazione a sorte dello sposo cui, oh si, ogni donzella aspira, oh, gioia sovrumana, oh momento inestimabile (Lavortini, si solo lui, tutto lui, nient'altro che lui, tutt'altro che lui!). Ho finito ma mi sono accorta che è venuto fuori un diario racchissimo. Si può quindi cantare alla fine della sua lettura sull'aria della “Cucaracha”:
Che diario racchio
che diario racchio
trallarallarallarà
che diario racchio
che diario racchio
trallarallarallallerà
Via, via cuor mio!
</doc>
<doc id="41" genre="diary" gender="M">
Giovedì, Roma 31 ottobre 1935 XIV
Variazioni sulla vita
La mano è stanca
la penna trema, scricchia la panca,
la vita è scema.
Il can si gratta,
la notte sale,
la testa è matta,
vita banale!
Ma spunta il sole:
via lo studio!
nascon le viole,
vita è tripudio!
Chi non ridacchia,
canta e saltella?
Oh, che gran pacchia:
la vita è bella!
(…E tanti saluti dal Carabiniere)
</doc>
<doc id="42" genre="diary" gender="M">
15 marzo 1935
Martedì trascorso sciapo. Credevo di avere l'interrogazione di francese e invece Giani delusemi.
A Geografia Cascia fu interrogata e rispose bene, ma fece cadere tutti i registri di Rampelli.
Il pomeriggio fu tutto dedicato al Diritto nel quale fui interrogata mercoledi et risposi bene prendendo sette, come mi informò poi Pilloni junior.
Nelle matematiche Cristola fu appellata ma siccome sonaron le campane, Basso rimandò l'interrogazione.
Facemmo anche saggio di Francese che però non andò troppo bene.
Et adesso veniamo a giovedì, ossia all'inizio delle grandi calamità.
Mentre ce ne stavamo a Italiano ripassando bene ragioneria per il saggio, entrò Ventorini che volle Donisa et Cristola dal Preside. Li stupori furon enormi, in quanto le coscienze nostre eran limpide quant'altri mai, perciò sforzammoci invano di indovinare la ragione di tale appello. Senonchè quando tornaron, disserci aver la Monaghi fatto nascostamente rapporto dicendo. “molte alunne della 2 A sup. fanno chiasso nello spogliatoio, specie Cristola et Donisa”.
Et le meraviglie furon grandi in quanto dopo le scene con Cane Bull Cane, noi negli spogliatoi non sostammo più et inoltre la Monaghi non venne mai nelle guardarobe e poi ancora mercoledì mattina entrammo rattissimamente nelle classi poiché eravi Bassoni et Cristola tardi arrivòe sola e lesta spogliossi.
Allora dopo pranzo interpellammo Cane Bull la quale disseci che dopo li rapporti, noi le molestie più non davamo lei non aveva più niente rapportato a Rundo.
Ahi, lercia Monaghi! Zitellona quan'altri mai acida! Finta e schifosa!
Cosicchè stamani Donisa e Cristola l'affrontarono ed essa disse che nello spogliatoio non c'era mai stata, che non aveva visto niente, solo siccome sapeva che vi si parlava, rideva e cantava doveva fare un rapporto e doveva metterci dei nomi. Ahi la putrida! E' così che agisci zozza falsaria!
Allora durante la lezione di Chimica, Donisa et Cristola tornano dal Preside, le spiegazioni dieder e tutto il parea finito per il meglio.
Ma la giornata era ormai guastata in quanto il Sorri fu quant'altri mai maligno e bizzoso. Entrò in classe con venti minuti di ritardo e diè di piglio alle interrogazioni.
Dapprima Capossi e Melloni fiascaron lievemente poi chiamò Donisa e Mellonio al principio Donisa andava benone poi l'alchimista chiese a Mellonio l'anidride carbonica che ella non sapeva onde rivolsesi a Donisa che benone cominciava, ma tuttarbotto Mellonio rappellossele e a chiaccherar incominciò facendo ammutolir d'Artagnan. Ahi la villanzona, così agiva! E Sorri non si ribellava. E noi fremevamo di sdegno.
Poi Donisa impaperossi con le formule e allora malignon malignoni il professore chiesele nientemeno che il bromo che non aveva mai domandato a nessuno.
Seguirono altri che fiascarono lo stesso. Tristissime fummo per li d'Artagnan che disperatissime eran perché alle Alchimie applicate s'eran, ma il Preside alle uscite consololla et li rimedi certo più che brillanti farà.
Ben, quasi tutto ciò non bastasse, alli ritorni li Cani Bull Cani m'informarono che li Prersidi di noi chieserle conto et che lei ben rispuose et che la Monaghi et la Lifoci sorvegliar deggion li spogliatoi.
Ma ecchete le compagne dilette che annunzian che la Cristola ha ricevuto la lettera del Preside e la motter nelle ire adò et promise tosto una venuta dalli Presidi onde cambiar posto alla Cristola et non farla più con noi venire.
Li strazi furon grandi et alle sortite mandammo la Monari quale vendetta, ma dalle scale la Cristola scorse la furentissima genitrice, onde rattissima volò e con lei andossene.
Ma io e la Donisa che a retro venivamo, vedemmo la Cristola solatia alla stazione onde accelerammo i passi mentre Crstola rallentava i suoi. Così raggiungemmola et essa disseci aver la motter parlato con li Presidi et drammatizzato assai la situazione, ma per fortuna delli posti nulla disse.
</doc>
<doc id="43" genre="diary" gender="M">
Lunedì, Roma 18 novembre 1935 XIV
Trallallallallalalando entrammo a scuola, dopo salutazioni commosse con Do, tra gli sguardi di tutta una folla di camicie nere. In cima alla scala c'era Rundo (il preside) col redivivo (disgraziatamente) Bassoni che incitocci come cavalle ad andare nello spogliatoio. Ivi andammo e ci abbigliammo poi Monari fece distribuzione di pezzi di nastro tricolore onde adornarcene il seno. Tutte ce lo mettemmo il nastro, solo Melloni era reticente perché diceva che non si voleva far menare ma io gli dissi: mi sembra che ti puoi anche far menare per questo. E lei fregiossi del tricolore e baldanzose gimmo in classe dove, ironia della sorte, ci attendeva la Monaghi. Vocci impavida scrisse alla lavagna in lettere cubitali abbasso l'inglese. Ma la coraggiosissima Miss finse di non averlo visto e s'accinse a dettarci in inglese il proclama del Gran Consiglio di oggi. Solo a questo patto la lezione passò liscia interrotta solo dalle circolari di Rundo, il preside, che umilmente ci implorava di star quieti. Venne dipoi Mori o il pallido sol di Levante che dir si voglia e ci dettò l'inventario dopo aver intrecciato le laudi della quadrotta commerciale. Io fui chiamata dal pallido fiore di loto a far somme alla lavagna per cui m'infarinai ben bene col gesso e tornai a posto augurandomi di veder prima della fine dell'ora il giallo fiore d'ibisco, piantarla. Infine la sirenaccia si portò via sulle sue sibillanti ali la purpurea orchidea selvaggia. Venne poi la sig. di Religione e dopo vani tentativi di uscire di soppiatto ci rassegnammo a tornare a posto. Durante tutta l'ora lessi, con intervalli sussultori per la fifa che me lo prendesse, il diario, poi verso la fine lo passai a Cri che fece in maniera, con premeditazione lercia, che dietro i ragazzi leggessero insieme a lei soffermandosi per tondeggiare. Finalmente uscimmo e per prima cosa vidi la motter e più in là Borelli da lungo tempo desiderata, vicino la sister e l'amata sua compagna, più in là ancora riconobbi il cappotto di Goti ma mi affrettai a volgerle le spalle. E corsi incontro a Novo e li sbaciucchiamenti e li abbracci furono innumerevoli. Intanto Bo, Cri e Mo mi avevano perduta e spalleggiavano e sculettavano fra i giovenchi. Finalmente mi avvistarono e fendendo la folla mi raggiunsero seminando la morte per coloro che inavvertitamente mettevano i loro piedi in contatto con quelli delle fetide caroñe. Dopo affrettati discorsi Cri e Novo si avviarono insieme mentre io, Bo e Mo, ahimè, andammo dietro la motter e sister. Ridemmo da sganasciarci e rimanemmo indietro tanto che quando Bo volle salutar la genitrice non potendo inviare uno strap per gli avvisi, dovette farsi una corsa e salutate che ebbeci, andò. E così noi pure in compagnia della indistaccabile Monari. Oggi mi sono dimenticata di fare il diario!
Tanti saluti dal carabiniere.
</doc>
<doc id="44" genre="diary" gender="M">
Martedì, Roma 5 novembre 1935 XIV
Stavo per dimenticandomi di far li millanta diari. Or vo a narrarvi le nostre gestazioni gloriose. Furonci ben 4 giorni di vacanza durante i quali Bo e Cri telefonaronmi e ci dettimo gli appuntamenti al Camposanto ma naturalmente Cri fece in modo di venire un momento dopo che me n'ero andata e alli pomeriggi vidi Bo per pochi minuti. Cri cercò invano di telefonare poiché con la solita rara abilità telefonava proprio quando non c'ero. Lunedì sera riuscì ad acchiapparmi a volo e ci demmo appuntame per le 8 ½ in chiesa e tanto io che le altre suine ci trovammo puntualissime alle 9 a scuola dappoichè tanto per cambiare pioveva a dirotto. Snaticando invademmo le aule in attesa di quella immonda caroña della professa d'Inglese che entrò dicendo il solito: “In piedi, silenzio!” Dopo esserci riavute dalla sorpresa cominciammo a ridere per questo e per quello poi io e la Cri ebbimo un cruento duello in sordina sotto il banco per raccogliere un quaderno. La Cri continuò a rufolarsi forse perché aveva il raffreddore e si sentiva la febbre sicchè, ischifandoci e per le mille prudenzie, ne stemmo discoste fendo miriadi di attucci delle superstizioni per iscacciare le scarogne e li spiriti maligni annidatisi tra le setole di Cri. Indi con senso altissimo di altruismo le appiccicammo alle groppe giganteschi cartelli con teschi e ossa incrociate. “Schivate la rummata! Occhio alla febbre!” onde preservare il prossimo dalli infidi contagi. Poi munite di pinze ci disponemmo ad agganciarla ad una gru per farla trasportare ai lazzaretti, ma ella giurò e spergiurò che ci sarebbe ita con le sue chiatte e noi sputandole addosso la lasciammo nell'isolamento. Nel frattempo secondo i resoconti degli invitati delle ultime linee, la Monaghi incominciava a lanciare sguardi incendiari talchè dovemmo piantarla. Di poi fra le fife venne Basso con le complicatissime calcolatrici di cui spiegò il funzionamento mentre noi ininterrottamente c'inchinavamo e la classe risuonava di grazia ed inni al cielo per li miracoli incomprensibili e Basso come Dio troneggiava manovrando rattissimamente mentre noi gli baciavamo i piè ricadendo subito al suolo. Malgrado le nostre altissime fife fece sempre lui gli esercizi dichiarando che la prossima volta ci avrebbe chiamate. Du! Dopo aspettavamo Arro ma giunse quell'alato messaggero di Bull che ci esilarò annuciandoci che potevamo uscire. Noi con rauche grida ci gettammo nel corridoio e con rapidi balzi ci vestimmo e corremmo alle segreterie per prendere informazioni sulle borse di studio indette, ma ci femmo una magra perché non era per noi. Ratton rattoni scendemmo a respirar la fresca auretta che stuzzicocci gli appetiti per cui decidemmo di ir a masticar qualcosa e girando per le eterne calli ci decidemmo per alcuni pani incartati che per la nostra fame non erano poi malvagi. Indi ci appostammo dal lattaio volendo telefonare a Do e colui vedendoci esitanti davanti alla vetrina disse: “O non ci hanno i soldi o non ci hanno coraggio”. Al che la Cri audacemente gli chiese di telefonare e marzialmente entrammo. Dopo aver invano cercato l'elenco chiedemmo il numero alla signorina 02 e avutolo la Cri dimandò di Do. Incominciò Bo con risate soffocate e con gorgoglii rimati di cui forse solo Do avrà ben capito la natura. Alla fine lasciammo Bo attaccata al microfono e io e Cri uscimmo gorgogliando come due pentole di fagioli (hum!) senza poter nemmeno pronunciare un decente grazie, e gimmo poi alla piazza Indipendenza e ivi seduteci in penombra gettammo le basi del nostro statuto che sarà finito a società sciolta.
Essendo tarda ora andammo a Piazza della Rossa Croce ove le due pasciute scrofe presero le circolari e io fetton fettoni mi avviai chez. Avevamo anche deciso di finire il nostro dire: Bo dicendo: “suvvia care bimbette. Cri: Via via cuor mio”, e io: “saluti dal carabiniere!”
</doc>
<doc id="45" genre="diary" gender="M">
Un'infanzia come la mia ritengo sia simile a quelle di tanti altri bambini, nati nei primi anni '60 in una città come Napoli già d'allora piena di contraddizioni. Appunto di contraddizioni è ricca anche la mia infanzia, legata agli affetti, alla famiglia, alla scuola. 
L'alba della mia vita si svolgeva in un appartamento abbastanza grande nel cuore di Napoli, ma essendo una famiglia numerosa (nove figli, dei quali ero il quinto), già andava stretta a noi per la tradizionale situazione di degrado e di totale abbandono delle istituzioni. Noi bambini eravamo costretti, con noi i nostri genitori, a condividere la nostra casa con due zii (fratelli di papà), un cugino, figlio senza padre della sorella di papà, che intanto si era risposata e l'aveva lasciato in “affido” al fratello, e due prozii. Infine ricordo con dolore che la camera più bella della nostra casa era occupata da un gruppo nobiliare di una nobiltà decaduta di quattro persone, tre vecchiette e un uomo che oltre alla stanza con il parquet, esigevano che in casa regnasse il silenzio e la quiete, e ciò frustrava totalmente la nostra voglia di sentirci bambini vivi come tutti gli altri.
Non è servito a niente che l'istinto, anche se a sprazzi, risaliva a galla nei miei genitori e rare volte si ribellavano alle loro assurde imposizioni. Per me bambino erano delle fitte al cuore vedermi negare l'attenzione di mamma perché, in quel momento, quello stronzo di mio zio aveva bisogno della camicia stirata. E mia madre aveva paura che un “no” avrebbe scatenato la ritorsione di mio padre, già incasinato al massimo per vedere di sbarcare il lunario, magari dietro una falsa verità del fratello che era un grosso bastardo. E si è andati avanti così, sprecando la nostra infanzia a difenderci da quegli abominevoli parenti, che avrebbero meritato oltrechè reazioni violente da parte di nostro padre, anche azioni violente da parte della magistratura.
Adesso spero soltanto che nella memoria delle mie sorelle e dei miei fratelli quelle brutte avventure in così tenera età, subite poi da persone che avevano con noi legami di sangue, siano potute essere sostituite da qualcosa di bello, che io auguro almeno una volta nella vita a ogni essere vivente. 
Ma continuando a raccontare, credo sia il modo migliore per cercare di superare queste brutte storie. 
Era brutto vedere e non capire, avevo quattro o cinque anni e tre sorelle più grandi ed un fratello più grande; ma le cose erano peggiori di quello che sembravano. Ancora oggi sono sicuro che papà era all'oscuro di tutto e che mamma purtroppo - capirete più avanti, se vorrete continuare quest'incubo - era totalmente terrorizzata, ed era come al solito occupata a sfornare altri marmocchi, che è l'unica cosa bella che mi è rimasta di quel pezzo della mia vita.
</doc>
<doc id="46" genre="diary" gender="M">
Siamo nel'1977. Io e miamoglie Rosa facciamo una vita felice e contenta. Noi finanziaramente ingomingiamo a migliorare. Ogni anni ci facciamo le ferie. Ingiro per l'Australia. Noi ci vogliamo tanto bene abiamo tanti amici, e anche ci facciamo volere bene dai vicini di casa. Io ho un bellissimo lavo[ro], conla ferrovia dello stato del'New South Wales, come Boilermaker Welder. Rosa lei lavora di Mashinista di una fabrica di ca'mice, di nome Clico Shirt. Facciamo unavita felice, vedento il progresso chenoi facciamo finenziaramente, e anche che noi abiamo duebellissime figlie, lagrante asei anni e ilmaschio da un anno di nome Mariella, e Luigi. Stiamo per avere tutto quello chenoi che vogliamo. Abiamo una bella casetta da tre camere daletto con salotto sala da pranzo e cucina, ungrante giardino di dietro lanostra casa. Abiamo lanostra automobile nuova. Veramente io e Rosa abiamo ingomigiato lanostra vita conpoco soldi, e in nove anni di matrimonio abiamo fatto un grante progresso, noncemale?
Abiamo una vicina dicasa, e una brava donna anche il marito sono assai gentile, se hanno dafarti un piacere lofanno con vero cuore, dinome Giuseppina e lui Bartolomeo. Lei quanto suo marito nonè accasa sabato o domenica michiama seledo unamano a spostare da un angolo a lal'altro. Io lavoro e lei miguarda, e sorride parlanto conlamano dentro dei pantaloni chesiparte nel'bollico ingiu. Io lavedo le mosse chefa, pero facci finta di non capire quello chelei vuole. Lei vuole una relazione conme? Io vogliobene a mia moglie Rosa, selei amme nonmifa delmale, perche ladevo campiare con unaltra donna? Lei nona tante piu bellezze di mia moglie Rosa? Miamoglie e piu belle perche e tanta più giovane di Giuseppina, circa da dieci anni. Io ignoro lesue mosse sessuale.
Io e Rosa continuamo lanostra vita felice, abiamo tanti degli amici, ci campiamo visite, abiamo un grante avvicinamento conla sorella di Rosa e il marito. Assunta e Antonio Lattuga, antia[mo] affarci scampagnate intorno del'New South Wales, contante mangiate di Barber Qu, e a villeggiature fino 700 kh distante della Citta di Sydney.
Pero io o unpiccolo vizio, che quanto antiamo affare visita da alcune amici che hanno una casa migliore della mia, io la desidero una lostesso. Sono egoista per ilmio progresso non per invidia e fare delmale.
Siamo nel mese di Agosto nel'1978, il marito di Giuseppina va a trovare ai suoi genitori in Yugoslavia, nella Citta di Pola. Ci salutiamo le auguriamo buon'viaggio.
Mentre che parliamo, Giuseppina le dice al'marito chelei e inginta da un mese. Il marito sela abraccia con gioia. Io e Rosa le facciamo gli auguri che nascera pieno di salute e inteligente.
</doc>
<doc id="47" genre="diary" gender="M">
19 gennaio 1916
Scrivo, seduto sul tascapane colla schiena poggiata all'umida e gelida parete della trincea, col piede sinistro disteso, che la stessa fasciatura lo fa sembrare stecchito. In questa posizione non mi duole, ma se mi alzo e fo gravare il mio corpo su esso, un dolore acuto, mi da fastidio come se tanti aghi mi forano contemporaneamente. Ma andiamo per ordine, senza dare precedenza alle cose che mi si presentano prima alla mente.
Non posso precisare esattamente, ma, potevano essere le undici ieri sera quando il Sig. Capitano innanzi a tutta la compagnia divisa per plotoni uscimmo dalla trincea per attaccare gli austriaci che, diceva il sergente, provavano di circondarci. La 5° compagnia operava alla nostra destra, la 7° e la 4° compagnia erano di riserva.
Strisciando come serpi, riparandoci dietro il più piccolo sasso, arrivammo fin sotto le trincee nemiche, ove, scariche di mitragliatrici, di fucileria e getto di bombe a mano ci accolsero. La notte era fitta però, non si distingueva un uomo lontano un metro. E fu precisamente per tale fatto che, appiattati come la cicoria ed immobili come un sasso illudevamo gli austriaci, che invece di sparare su noi, sparavano sulle trincee che avevamo abbandonate. Quanti minuti restammo così immobili? Chissà? Forse dieci minuti, forse un'ora, forse due ore; ma è così difficile calcolare il tempo in certe circostanze che sia il più calmo ed intrepido uomo di questo mondo, non può precisarlo. Come sono distrutto e divagato oggi, non mi riesce continuare il racconto senza uscire fuori di tema; ho la testa che mi brucia..... Ma ritorniamo a bomba e continuiamo. Ad un tratto, a diecine, per non dire a centinaia, I raggi luminosi proiettarono una luce quasi a giorno. Un grido:
Savoia! Avanti ragazzi! - pronunciato dal Sig. Capitano, ci fece balzare in piedi come molle, e col fucile impugnato col calcio stretto al fianco e con la baionetta in alto, ci slanciammo di corsa all'assalto. - Attenti.....evitate gl'inganni che sono nel terreno-....gridano gli ufficiali. Cosa si prova! Quasi un alt! dato durante una corsa.... Ma il fischiare, l'incrociarsi delle pallottole sulle nostre teste, I gridi dei feriti, ci fecero sovvenire che il tempo non solo era ora, ma era la vita ed allora avanti avanti..... Bocche da lupi, pozzi, fili di ferro a pochi centimetri dal suolo, erano tutte insidie tutti tranelli che si aggiungevano al fuoco infernale che ci pioveva addosso. Arrivammo così alla prima posizione nemica. Qui la lotta a corpo a corpo si svolse accanita, terribile, Dio mio che inferno! Che Caos di cose. Io, e così tutti gli altri, in quei momenti, non eravamo che pazzi furiosi. La nostra voce non aveva nulla di umano, era stridula, secca, come il sibilo di una sirena. La gola era arsa, e si provava l'impressione di aver sete non d'acqua ma di sangue.... una schiuma sanguigna mi riempiva la bocca.... gli occhi, doveva sembrare che mi uscissero dall'orbita... e son sicuro che non ho battuto ciglio durante la mischia, ma l'occhio sempre vigile cercava, scrutava se qualche insidia mi minacciava. Sentir chiamare, invocare il santo nome di - Mamma mia,...Babbo mio , aiutami...- con quelle voci che non si distinguono se sono dell'uomo, e con l'animo mi è rimasta unica e sola la crudeltà, si provava una sensazione strana, una sensazione nuova . La lotta man mano si intensificava, diventava terribile, prende più vaste proporzioni, essendo entrata in azione una nostra compagnia di riserva, e credo agli austriaci siano venuti rinforzi. Dunque la lotta si inasprisce, il getto delle bombe a mano è straordinario le baionette fanno stragi... Una bomba mi cade vicino, con un salto mi scanso qualche metro, ma, un sasso credo, lanciato con violenza nell'esplosione mi colpisce il polpaccio del piede sinistro. Non è nulla dissi, e continuai nella mischia, ormai ero fuori di me, e la febbre, la corruzione della lotta mi aveva travolto nelle sue strette, terribili spire. Quanto tempo si è dovuto lottare per sgombrare il terreno ed essere al sicuro? Da calcoli fatti, la lotta deve essere durata non meno di tre ore. Ora sono nuovamente al posto dove ero ieri, la situazione è un po' diversa, stante lo stato d'animo che mi domina. Eppoi perché tacerlo? Eravamo ieri 280 ed oggi siamo 160 appena della 6° Compagnia. Cose da nulla non è vero? Abbiamo però guadagnato di.... Tornare dove eravamo.
Ho la febbre quasi con sicurezza brucio come un ferro da stiro, e la testa mi pesa un quintale. Se si considera che sono pure zoppo, sono degno di rappresentare.... che cosa? La realtà.
</doc>
<doc id="48" genre="diary" gender="M">
San Francisco
(…) Il 24 aprile siamo in vista della metropoli del Pacifico.
Chi sta di fuori non può nemmeno lontanamente immaginare il gran movimento di persone e di cose che si svolge in questa grande città che corre vertiginosamente ed un avvenire miracoloso. 
(…) San Francisco in gran parte risorta dopo l'immane cataclisma è immersa in una nebbia fitta e appena le cime più alte dei grandi edifizi ne rivelano la sontuosità,
Imbarca il pilota e ci conduce all'ancoraggio innanzi al dock n°8.
Immediatamente una frotta di connazionali, fornitori ed un comitato sale a bordo ad offrire la loro merce e portare il saluto della colonia. E che colonia. Sono in circa sessantamila. Hanno molti istituti bancari. Banca Colombo, Italo- American Bank, Banca Popolare Italiana e Banca d'Italia.(…)
Malgrado le esagerazioni dei giornali sulle resurrezione di S. Francisco sono ancora troppo evidenti le tracce della sanguinosa piaga prodottagli dall'immane catastrofe del 1905. In gran parte sono abitazioni improvvisate, di legno, eleganti e di molto buon gusto. Sono tutte casette piccole piccole civettuole e di stile moderno, attorniate da giardini fioriti entro cui vi formicola una folla gaia e cinguettante d piccole Miss tutte intente nel curare con devozione le aiuole smaltate. Di maestoso non vi è che la parte centrale della città dove si addensa tutto il commercio e il movimento, e dove gli immensi grattanuvole nascondono i loro dorati conicoli fra la nebbia, quasi a sfidarne il firmamento.
A bordo e specialmente nei giorni festivi non si può circolare che a gran fatica tant'è la calca dei visitatori affluita da ogni parte della California a visitare la nave che porta la bandiera della loro Patria.
</doc>
<doc id="49" genre="diary" gender="M">
San Diego di California
Arriviamo il giorno cinque luglio ad avvistarlo. 
Che differenza di panorama. In lontananza, dal mare, si scorge la gigantesca mole dell'Hotel Coronado. (…)
Costeggiamo la terra fino a giungere alla testa dell'isola di Coronado e girando sulla dritta ci infiliamo per un canale tortuoso e pericoloso fino all'altezza dell'immenso Hotel anzidetto, ma dalla parte interna. Tutto il canale è dominato da fortificazioni ed in mezzo ad esse le innumeri ed esageratamente grandi tabelle della consueta reclame Americana. Una colonna in cima al colle a sinistra ricorda i morti dell'esplosione della caldaia di una nave da guerra degli Stati Uniti (Wilmigton).
Le strade sono tracciate anche senza l'abitato ed ogni strada ha i suoi marciapiedi in cemento o asfalto ed è percorsa da innumerevoli tram elettrici. 
Si vedono già i caratteristici grattanuvole. Dalle altissime antenne in ferro sovrastano l'abitato ed in ognuna di queste avvi da quattro a cinque lampade ad arco. 
La città è nuovissima, nascente. È piena di villini civettuoli, circondati da fiori finissimi. Gli americani dell'interno vi affluiscono in numero straordinario.
Il dollaro qui è tutto. Gli automobili sono come da noi le carrozze in affitto. In mare non si conoscono remi e dal benestante all'ultimo pescatore possiede la sua gasolina (autoscafo).
Dalla parte di Coronado il suolo è coperto di candidissime tende. Un'immenso accampamento ove invece di soldati, vi dimorano le flessuose ed emancipatissime Miss con le loro famiglie.
Passare al tramonto tra le dritte vie fiancheggiate da questi caratteristici caseggiati in tessuto bianchissimo si ha l'idea di essere in un paese di fate. 
Quelle figurine quasi diafane leggerissimamente vestite sono tutte intente ad inaffiare le aiuole fiorite con le maniche tirate su sino al gomito e con una serietà da fare invidia ad una mamma presso la culla. A bordo è sempre pieno di queste creaturine che sembrano gingilli e fatte a posta per far perdere la testa a tutti gli uomini che riescono ad avvicinarle. (…)
Sembrano tutte uguali, non se ne vede una brutta. Pulite fino allo scrupolo e amanti di tutti gli sports che si possano immaginare. (…)
In mezzo alla strada, senza che nessuno vi faccia la guardia, si osserva all'altezza d'uomo uno splendido orologio che vi da' l'ora di quasi tutte le più importanti città del mondo segnate in differenti quadranti: l'Italia è rappresentata da Milano.
Pochi sono stati i paesi che ci hanno lasciato tanta bella impressione.
</doc>
<doc id="50" genre="diary" gender="M">
Taranto li 16 dicembre 1907
La nave civettuola e forbita, si culla dolcemente sull'acqua increspata dal ponente che spira fresco e frizzante. 
Si danno gli ultimi ritocchi al gran quadro ch'è la preparazione della nave per la partenza.
Il momento è solenne. I fischi sono riuniti in banda per dare il segnale del posto di manovra. Gli occhi di tutti sono umidi di lagrime.
Sulle due rive del canale si accalca un'immensa folla, tutta Taranto ci attende per augurarci il buon viaggio.
Sono le 14, il signor Comandante assume la direzione della manovra. Molliamo gli ormeggi e a velocità abbastanza forte, seguiti a breve distanza dal “Caprera”, che parte per Massaua, imbocchiamo, fra due fitte ali di popolo plaudente e di truppa al suono della marcia reale, il canale. 
È uno sventolio incessante di fazzoletti che alternativamente tengono le lacrime a molti che, o per commozione o per altro non possono frenare. Il Castello (stazione segnali) alza il segnale del Buon viaggio e dopo un'ora non vediamo più nulla.
Vento fresco da ponente che aumenta sempre più fino al traverso dello Stromboli.
Attraversando lo stretto, il “Piemonte” ancorato a Messina ci segnala (TDL): Vi auguro una felice traversata. Dopo lo Stromboli e fino a Gibilterra mare leggermente mosso.
</doc>
<doc id="51" genre="diary" gender="M">
Vladivostock
Paese agognato questo. Si fanno mille congetture su questa città cinta di acciaio e di uomini per contrastarne il possesso ad ogni costo. (…)
È la Siberia, la triste e paurosa Siberia. La terra del pianto e della deportazione. Corriamo parallelamente alla costa fino ad avvistare l'isola di Askold. Ai piedi di una rupe frastagliata dal mare è una nave russa che nel disastroso fuggi fuggi andò a fracassarsi contro gli scogli per non più staccarsene. Ha due fumaioli e la prua completamente fuori acqua. Continuiamo a camminare. S'incominciano a vedere le opere avanzate. Dalla sinistra ci giunge la voce rauca e potente della sirena che ad intervalli di tre o quattro minuti urla paurosamente come spauracchio fra la impenetrabile nebbia che si perde ondulando e colugiando nell'infinito.
La nebbia si dirada spinta dal libeccio fresco lasciando dietro a sé un panorama incantevole. Imbocchiamo il Corno d'Oro. Dritta e sinistra è un'alterenarsi di forti e casermoni. Sulle pianure lontane degli immensi accampamenti, come enormi campi di funghi, coprono letteralmente delle estesissime zone.
(…) Il panorama, ripeto, è superbamente bello. Dei magnifici palazzi si proiettano sullo specchio limpido dell'acqua con dei riflessi argentei.
Sulla dritta è un monumento all'Italia: “un giardino d'Italia”. Prorio così si chiama la più bella e incantevole parte di questo amenissimo golfo.Ci sentiamo attratti, il nome della Patria chiama e con un sanpam attraversiamo senza indugio la baia. Sulla porta di accesso, scritto in russo e a caratteri di scatola, è il nome del nostro paese, emblema di bellezza. A entrarvi restiamo però un po' in forse.
Con tutto che siamo forestieri, anzi ospiti e Italiani per giunta, senza scrupoli ci si impone la tassa di mezzo rublo pari a lire una e trentacinque italiane, tanto per andare in un discreto posto a teatro da noi. Non vogliamo fare la figura da tirchi e nostro malgrado paghiamo ad un Ufficiale in servizio attivo, la tassa e ci vien lasciato libero l'accesso.
Disillusione completa: una confusione di alberi incolti messi su dalla natura e sotto di essi, all'ombra, seduti sull'erba o su dei rustici scanni di legno ancor più rustico, un'infinità di coppie equivoche che in Europa la decenza non avrebbe tollerato certamente. Su in cima, quasi al colle è una birreria messa a bella posta per scorticar chi malauguratamente vi capita. È attorniata da giovinette venute da lontani paesi, da tutto il mondo, in questa mercato di bruti, in questa esposizione eterna di orge indicibili. 
(…) Non parliamo di censura! Il Corriere della sera che si vende pure qui come pure la Tribuna e la Stampa, arrivano ai rivenditori mezzi mutilati nel loro contenuto. Il Corriere del 24 giugno 1909 con un articolo dell'Onorevole Morgari contro lo Zar arrivò con un tale sfregio d'inchiostro da nascondere tutta la parte interessante del discorso.
La città è in mano ai manigoldi. Uscire, ovverosia allontanarsi di due passi dall'abitato è pericoloso. I dintorni sono infestati dai malviventi che fermano i passanti e li alleggeriscono di quanto hanno addosso.
In compenso di tanto male, la permanenza qua non dispiace poiché è l'unico paese che rompe la monotonia prettamente orientale nell'Estremo Oriente.
È un paese all'europea nel vivere e nei costumi.
</doc>
<doc id="52" genre="diary" gender="M">
Kobe
Il mare è uno specchio in cui si riflettono le centinaia di villaggi civettuoli adornanti l'incantevole riviera interna e la natura è tutta rigogliosa e pittoresca. Tutte quelle casette piccine piccine sparse in giro a questo grande lago turchino sembrano messe lì per inghirlandarne il limpido specchio. 
Molte barche da pesca come tanti punti neri in uno sterminato foglio di carta, vi stanno a pescare.
Vi si scorgono dentro quei piccoli esseri con la speranza pendente da una canna e lo sguardo fisso sul filo che attraversa la massa trasparente del mare. Alzano un momento la testa al nostro passaggio per ripiombare poi nell'attenzione.
Altro che costa azzurra! Quante Nizze e quanti Rapallo in questa terra d'incanti!
Lontano, lontano su una strada bianca svolgentesi come un nastro agitato dalla brezza corre veloce un rinshow che sembra un giocattolo.
Quanti Dorando Petri in questi uomini piccoli dai garretti in acciaio che da mane a sera trascinano il lilipuziano veicolo!
(…) Non lo dimenticherò mai questo meraviglioso paese nascosto sotto le verdi piante, ricco di un'infinità di templi e con un parco senza pari. Ah! Quel parco! Chi sa quanti milioni sarebbero necessari in un altro paese che non sia il Giappone per poterlo possedere. Il leggendario amore alle piante e ai fiori è sempre stato coefficiente che ha estremamente contribuito a che questo paese sia, e forse sarà sempre, tutto un giardino.
</doc>
<doc id="53" genre="diary" gender="M">
Taranto
Eccoci al fine ai nostri 88896000 di metri circa di navigazione.
Dopo due notti dalla partenza da Suda, nella profonda oscurità della notte ionica, i deboli raggi del faro di Santa Maria di Leuca ci annunciano la terra nostra prossima. L'equipaggio, che tutti vegliano sui ponti scoperti per non perdere l'emozionante istante della prima vista del patrio suolo, erompe in un gioioso spontaneo urrah che si spande e si perde lontano verso la terra tanto amata. Sembrava lo storico grido dell'equipaggio del Santa Maria di Cristoforo Colombo.
(…) Dopo le ispezioni d'uso, l'equipaggio sbarca, va in licenza (ben meritata licenza dopo tante fatiche). Chi torna ai monti, chi prende nuova destinazione su altre navi in Italia e non pochi ritornavano dopo breve periodo ai lontani lidi. 
Tre anni di vita in comune avevano legato tenacemente, in profondi vincoli, tutti noi e ciascuno, in seno alla propria famiglia, ricorderà i compagni di questo lungo, felicissimo viaggio.
</doc>
<doc id="54" genre="diary" gender="M">
Realizzai che il mio desiderio, come ogni desiderio, era una fuga dal presente, cercare nell'immaginazione una comoda, quanto inutile, via d'uscita. E' questo il dualismo, il conflitto. Vivo nel presente, vi sono evidentemente costretto, ma avrei voluto sfuggirgli perché in quel presente ero soggetto a tutte le condizioni che lo componevano: le mie responsabilità, le conseguenze di ciò che avevo costruito in passato, le relazioni che vivevo così come le avevo costruite o avevo contribuito a farlo, l'assenza del piacere fisico, i disturbi più o meno grandi che facevano parte della mia vita quotidiana. Ma quello era il mio presente!
Solo lì potevo vedere le conseguenze del mio passato e costruire quello che sarebbe stato il futuro. Il presente è il crogiuolo in cui tutto avviene. Perché non dedicargli tutta l'attenzione?
Vivere nel tempo significa non dedicare tutta l'attenzione al presente, passare tutta la vita rincorrendo un futuro che non corrisponde mai all'immagine che ce ne siamo fatti. Il desiderio impedisce alla realtà di esprimersi nella sua piena potenzialità. Opponiamo, attraverso la nostra immaginazione, una continua resistenza a quello che ci si presenta perché non corrisponde alle nostre aspettative. 
Scrissi: "Noi riconosciamo solo quello che immaginiamo e desideriamo, solo quello che possiamo immaginare. Le nostre immagini sono prodotte non solo dall'esperienza passata conservata nella memoria, ma anche dalla cultura, dall'ambiente e probabilmente ci vengono trasmesse anche per via genetica. Così non siamo mai pronti a cogliere quello che stiamo vivendo perché non lo vediamo, non riusciamo a vederlo perché non è l'immagine che vorremmo vedere. Il nostro sforzo continuo di adeguare il presente, ciò che è, alla nostra immagine di ciò che dovrebbe essere, produce frustazione, dolore, confusione. Non riusciamo mai a cogliere la perfezione di ciò che è, e a viverla con piena tranquillità e fiducia. non siamo capaci a stare fermi, a osservare, a cercare di capire. Anche quando ci capita di vivere un momento di vera tranquillità, non sappiamo dargli tutto il valore reale che possiede, non ne vediamo il potere. Scivoliamo, come se fosse inevitabile, scontato, nel flusso dell'agire, desiderare, immaginare, volere.
</doc>
<doc id="55" genre="diary" gender="M">
Il vero pericolo era morire sovrastati, sopraffatti, vinti dalla paura, dal rifiuto, dall'attaccamento alla vita. Il pericolo era non essere aperti a quel misterioso evento chiamato morte, entrarci trascinati dalla forza dei fatti, senza libertà.
Mi apparve come un pericolo reale, si trattava di una questione essenziale non certamente di una differenza secondaria.
Non c'erano più motivi dietro a quel sentire, ne ragionamenti.
La morte è finire, non avevo nessuna idea di cosa fosse e di cosa ci potesse essere dopo. Sentivo solo la tremenda importanza che essa giungesse accettata, che la paura fosse sconfitta.
Per questo guardando il suo volto tremante pensai che potevo aiutarla parlandole della morte, aiutandola a vedere quello che già sapeva ma continuava a nascondere a se stessa.
Fino a quel momento non l'avevo fatto perché ritenevo che sarebbe stata una violenza inutile, cercare di costringerla a fare un passo che lei non era pronta a fare. Ma allora le parole vennero, spontanee e con dolcezza:
- “Andiamo a Roma se vuoi. Però ti vorrei dire che secondo me l'ansia che ti prende la sera, il senso di soffocamento, il panico che qualche volta vivi ha un motivo e che in questo momento questo aspetto della situazione mi sembra quello su cui si dovrebbe lavorare, soprattutto su questo.”
-“Che vuoi dire? Non ho più energie per lavorare, che cosa dovrei fare?” mi guardava interrogativaed allarmata.
-“No, non voglio farti lavorare, lo sai…non è una qestione di esercizi o di visualizzazioni…io credo che si tratta solo di vedere le cose come sono in realtà e di accettare, tutto lì…”
Ti vorrei dire che è molto probabile che il tuo corpo sia vicino alla fine, non perché tu lo vuoi o lo scegli, come hai detto qualche volta, ma perché non ce la fai più, non riesce più a funzionare.
Penso che è per evitare di vedere questo che soffri di ansia, che ti lasci sommergere dalla paura. Ti dico questo perché vorrei veramente che tu fossi libera…che tu fossi libera…”
Le mie parole riempiavano il silenzio che si era creato tra noi, uno spazio che ci avvolgeva.
I suoi occhi erano pieni di lacrime, pianse.
-“ Imiei bambini!…” disse “ Non potrò più vedere i miei bambini!…” pianse silenziosamente per qualche momento, poi aggiunse: “So che con te staranno bene, sei così forte…”
-"Abbiamo diviso la nascita dalla morte, tutto quello che consideriamo bello e gioiso da quello che vediamo brutto e triste, non ci chiediamo mai dove eravamo prima di nascere. Ma tutto fa parte dello stesso mistero, quando pensiamo alla nascita questa non ci spaventa, eppure dall'altra parte di quella porta c'è il vuoto, il mistero… Nella nascita c'è la morte, nel piacere c'è il dolore e la vita è tutto questo… Al di là della nostra volontà c'è un disegno a cui non possiamo sottrarci, che è oltre ogni scelta… possiamo solo aver fiducia che come qui c'è bellezza, in questo cielo, in questi fiori, in questo profumo dell'aria, e come qui possiamo accogliere questa bellezza, così sia in ogni aspetto della vita ed in ogni momento.
Avere paura della morte, vederla come qualcosa di oscuro e spaventoso è solo un punto di vista, non ha nessun fondamento. La morte è un mistero, niente ci può far pensare che sia peggio di quello che stiamo vivendo. E' difficile lasciare tutte le cose e le persone per cui abbiamo lavorato, che abbiamo avuto vicino, che abbiamo visto crescere…ma opporre resistenza a quello che è inevitabile crea solo confusione, paura…
Forse ci possiamo lasciare andare, nel bene e nel male, rilassarci…"
"Ho paura di morire.." mi disse. Aveva seguito le mie parole con quanta attenzione era riuscita a trovare ed era giunta al limite delle sue possibilità. Ma il tono con cui pronunciò quelle parole non era più quello dell'angoscia ma piuttosto quello di chi sta costatando un fatto. Quella sera quando la salutai per la notte, vedendo la luminosità del suo volto, mi venne da dire: "Ciao bella". La baciai, lei sorrise. E c'era pace.
</doc>
<doc id="56" genre="diary" gender="M">
Quella fu la prima giornata della nostra vita con il cancro. Per qualche giorno ebbi la sensazione di non riuscire più ad alzare lo sguardo da terra. Oppressi, abbattuti, peso, buio…Non più discorsi, scelte, reazioni, ma un oscuro silenzio. Cancro. Malattia. Sofferenza. Paura. Racconti di sofferenze registrati nella memoria. Non sapere niente di niente. Solitudine. Scoprimmo che avere un cancro vuole dire essere l'unico che può scegliere cosa fare in quella situazione, e che la scelta si basa sull'ignoranza, sul sentito dire. Qualsiasi medico o chirurgo onesto può solo dire: "Ci sono delle buone probabilità, ma non certezze" (…) Nessuna certezza - probabilità. Che senso ha sapere che ho il 60% di probabilità di sopravvivenza. Dopo tre o quattro giorni ritrovai la forza di alzare lo sguardo al cielo. Scoprii che eravamo in piena estate, che la vita continuava, come sempre.
Françoise aveva ormai deciso di sottoporsi al digiuno secondo il metodo di Breuss, come proposto da Gabriella, e pensammo che era importante che lo potesse fare in un posto dove avesse la possibilità di dedicarsi tranquillamente a se stessa. (…)
Degli amici le offrirono la possibilità di utilizzare la loro casa, non lontana dall'abitazione di Gabriella. Françoise vi si trasferì dopo qualche giorno, nel frattempo aveva gradualmente ridotto la sua alimentazione, aumentando in percentuale il consumo di verdure crude. Io avevo procurato una scorta di succhi di barbabietola e di verdure biologici che dovevano diventare l'unico alimento per lei nelle settimane seguenti. Stabilimmo anche che lo stato della malattia sarebbe stato seguito da un ginecologo, il dott. S.
La durata totale del digiuno avrebbe dovuto essere dai 21 a 42 giorni, a seconda degli sviluppi. Per Françoise, il successo era certo. Diceva: "Quando avrò finito questo digiuno, non solo sarò guarita, ma avrò un corpo rimesso a nuovo, pulito e perfettamente funzionante."
La sua chiusura su qualsiasi tentativo di intrusione nelle sue scelte non era certamente diminuita. Io evitavo in genere di toccare l'argomento, limitandomi ad osservarla nella sua determinazione che mi appariva completamente irrazionale, e ne assecondavo le richieste. Sembrava infatti che né io né nessun altro avesse il potere di scalfire la sua ferrea decisione di curarsi in casa scegliendo da sé le terapie da seguire. Ogni volta che avevo toccato l'argomento, cercando di mettere in luce il pericolo che correva e la necessità di contrastare con più forza la malattia, mi ero scontrato contro un muro di nervosismo capace di mettere fine ad ogni discorso. A quel punto avevo rinunciato a quei tentativi e cercavo piuttosto una strada adatta a mantenere la pace tra di noi.
</doc>
<doc id="57" genre="diary" gender="M">
La resa di Françoise entrando in ospedale aveva modificato radicalmente alcuni aspetti della situazione. Lasciando cadere tutto lo sforzo per resistere da sola contro la malattia, aveva ritrovato la dolcezza del suo carattere, l'interesse per i bambini, per dialogare con me in un modo più aperto e rilassato, senza più centrare tutto sul suo disturbo. Ritrovammo finalmente il piacere ed il calore dell'essere insieme, che erano stati travolti dalla durezza degli eventi degli ultimi mesi, il piacere di tenersi per mano.
(…) Durante le settantadue ore di irradiazione non riuscì quasi a dormire, nonostante i tranquillanti, gli analgesici, gli antibiotici e tutti gli altri farmaci che le somministrarono. (…) Quando finalmente uscì era dolorante e sfinita…
Nei giorni seguenti decise di dormire fuori casa, all'aperto, per smaltire più rapidamente le radiazioni. Scelse un posto un po' lontano da casa, sotto una quercia. Per lei era importante questo dormire all'aperto. Non solo per le radiazioni, ma anche perché era come un simbolo della sua libertà e di un passato ormai lontano, un passato di viaggi, di accampamenti accanto ad un fuoco, di antichi amori. 
Quel passato era stato spesso oggetto del suo rimpianto, quante volte me ne aveva parlato, del deserto con i tuareg, della Nuova Zelanda, con Phil, un ragazzo mahori di cui era stata molto innamorata e con cui aveva fatto un lungo viaggio a cavallo delle spiagge di quel paese. 
Quello spazio che aveva scelto per dormire tra le ginestre, sotto i larghi rami della quercia, la relativa lontananza dalla casa, simboleggiava ciò che dentro di lei era la bellezza, la libertà, la gioia, la vita. Ora, oppressa dal dolore (…) ancora più intensamente, dormire all'aperto, in modo quasi lacerante, era il simbolo della libertà e al tempo stesso dell'impossibilità di viverla.
</doc>
<doc id="58" genre="diary" gender="M">
Per Françoise, spiritualità significava soprattutto un modo di vivere spontaneo, non si affidava a strutture ma riponeva la sua fiducia nella vita. Procedeva, in un certo senso, a occhi chiusi affidandosi al caso più che al calcolo. Era finita in Italia per caso, in seguito ad un annuncio in cui diceva di cercare una casa sui Pirenei e a cui aveva risposto il proprietario della casa in cui poi siamo vissuti, in Val d'Aosta. Mi aveva detto: "Quando ci siamo arrivati la prima volta non sapevo neanche che fosse in Italia".
(…) Rifiutava la razionalità come negazione della spiritualità, amava l'erba alta, i giardini dove le aiuole non hanno limiti precisi, uscire dal sentiero durante le passeggiate, anche a costo di infilarsi in una macchia di rovi. 
Il corpo, il suo corpo era il punto di contatto più intenso e diretto con lo spirito. Gioia significava percepire la natura, i suoi odori, i suoi cambiamenti. Quando passeggiavamo la forza del suo corpo era una cosa sola con l'aria che lo accarezzava, il suo sguardo si scioglieva sui prati, nei boschi, nel cielo. La sua unione con l'ambiente era tangibile. Attraverso la danza esprimeva tutto questo, con una capacità molto particolare ed in un modo del tutto spontaneo. Nei primi tempi della nostra vita in comune ballava spesso, senza musica e senza scopo, ballava per amore. Durante un viaggio, ci fermammo non lontano da Livorno, lungo la costa, in un punto dove le rocce hanno forme sinuose, con molte incavature. Françoise improvvisò una danza adattando il suo corpo alla forma delle rocce, una specie di dance-contact con la terra. Le onde del mare si abbattevano sugli scogli spumeggiando ritmicamente, non c'era un filo di erba né un granello di sabbia, ma solo quella nuda tondeggiante pietra ed il cielo. La pietra, il cielo e il mare erano il ritmo e la melodia della sua danza, il suo corpo lo strumento per cui quella musica poteva esistere.
</doc>
<doc id="59" genre="diary" gender="M">
Françoise aveva recuperato in parte le sue energie, ma incominciava a soffrire di dolori molto forti nella zona sacrale, al punto che faticava a sedersi (…). Progettò in quel periodo due viaggi (….). Il secondo era una visita agli sciamani nelle foreste dell'Ecuador con il proposito di trovare una strada verso la guarigione, ma anche, sicuramente, di seguire il proprio profondo desiderio di conoscere quelle persone e la loro cultura, da cui era sempre stata attratta. (…) Quando fu sull'aereo che da Roma, facendo scalo a Madrid, l'avrebbe portata a Quito, scrisse: (…)"Danzo nello spazio, mi tuffo attraverso le nuvole, mi muovo tranquilla, armoniosa, senza fretta (…) Sento come una sensazione spontanea che mi spinge visibilmente fuori da me stessa. Come una preparazione a qualche cosa che non conosco. Sento la necessità di una estrema apertura, di un sottile ascolto, d'una grande concentrazione. (…) Un destino che oggi mi spinge nel cielo verso una destinazione sconosciuta e che ciononostante mi attende. Mi è offerta l'incredibile possibilità di aprirmi; devo restare sveglia, non addormentarmi in una trance d'abitudine. Ascoltare. Concentrare."
</doc>
<doc id="60" genre="diary" gender="M">
Già la mattina, prima del suo arrivo, avvertii stranamente una forte sensazione di libertà, di contatto con gli elementi e potenzialità di movimento. Non so se avesse qualcosa a che vedere con il suo ritorno ma fu una sensazione chiara e intensa, non certo comune in quel periodo. Dal primo momento del suo arrivo ne ricavai l'impressione di una nuova disponibilità al dialogo, alla semplice comunicazione. Nonostante la stanchezza ed i disturbi di cui soffriva, il suo volto era disteso ed aveva acquistato una bellezza rinnovata, la luminosità di una dolcezza che sembrava ormai essere stata persa in un lontano passato. Mi parve di ritrovare una persona che non incontravo più da anni, forse quella parte di lei misteriosa e segreta, quella luce a cui mi ero unito anni prima. Ci sedemmo sul prato davanti casa. Quel prato è circondato dalle colline circostanti, essendo posto su di un'altura che sorge al centro di una valle, i cui versanti sono però un po' più alti. Era il tardo pomeriggio e la luce penetrante del giorno lasciava spazio ai tono più morbidi nel fogliame dei boschi. 
"Mi sembra di aver trovato qualcosa che ho cercato per tutta la vita senza riuscire veramente a capire cosa fosse" disse. "Queste colline …hanno la stessa forza, la stessa intensità di linguaggio delle montagne dell'Ecuador. Mi sento profondamente unita a loro, ed essendo unita a loro sento di essere unita agli sciamani. Stando con loro si sente di appartenere alla terra, di essere una cosa sola con quelle montagne. Non è perché te lo dicono. Non cercano neanche di essere puri: fumano, bevono, …non cercano niente di speciale, non cercano di essere nulla, né di impressionarti in nessun modo. Sono talmente semplici! E' gente così semplice! Sanno sorridere! Lavorano, ma hanno un ritmo tranquillo, si vede che sanno fermarsi, trovare il tempo per fare festa, per stare insieme. Mentre ero da Don Esteban c'era una festa di matrimonio vicino a casa sua. Stavano ballando da tre giorni, sempre con la stessa musica, che non finiva mai, sai, quella musica delle Ande. Sanno godere di quello che hanno, guardarti negli occhi, rispettare la terra. Cose che qui sembra non esistano più, qui si vive per lavorare, per avere denaro, sempre di più e non si sa più godere di niente." (…)
Parlava con dolcezza e calore comunicandomi quel suo sentimento di unione con la terra più con la qualità dell'energia che emanava da lei che con le sue parole. Ero stupito e felice di quel cambiamento, mi chiesi, incredulo, se non avesse trovato la strada della guarigione, ma in fondo non ci credevo, credevo solo all'evidenza dei sintomi, ai suoi dolori e sanguinamenti. Mi chiesi quale fosse la guarigione che stava cercando in realtà, se era quella del corpo oppure quella dell'anima.
</doc>
<doc id="61" genre="diary" gender="M">
Le prospettive di cura si erano in pratica annullate. A parte l'intervento chirurgico, di cui si stava valutando ancora una vaga possibilità di esecuzione presso un chirurgo francese, le altre terapie, quella del Professor Di Bella e quella della medicina cinese, avevano ormai dimostrato di non arginare l'avanzata del male nel suo corpo.
"Ho preso una decisione Santi. Voglio morire. Basta. Non ci credo più, non sento più l'energia. Cioè, credo sempre che sia possibile guarire, ma sono io che non ci credo più. Sono stanca, ho un dolore tremendo, ho perso altro sangue, dentro sono tutta gonfia, il catetere mi fa male, non riesco più a muovermi. Voglio andare al mare. Voglio morire guardando il mare. Lascio tutto, la casa, i bambini."
Era l'una del mattino. Ero rimasto con lei quella sera: la sentivo così fragile! Forse fece quelle affermazioni sopraffatta dallo sconforto del momento. Ma sentii che il desiderio di andare al mare era autentico ed urgente. Il giorno seguente preparai tutto quello che ci poteva servire per passare qualche giorno in un campeggio sul mare: tenda, farmaci, cibi, pentole.. il mattino successivo eravamo in viaggio in direzione della costa toscana. Le sue difficoltà di movimento erano aumentate al punto da renderle impossibile chinarsi, le dovevo infilare calze, scarpe e pantaloni, camminava con difficoltà, il più delle volte appoggiandosi al mio braccio. Alcuni giorni era talmente stanca e debole da riuscire a malapena ad uscire dal letto, altre volte si alzava alcune ore per poi coricarsi nuovamente, nel pomeriggio, presa dal freddo e dalla febbre. Il giorno del viaggio sembrava stare particolarmente bene. Si godette il paesaggio della campagna toscana mentre percorrevamo la strada sinuosa tra le colline coltivate a grano, orzo, viti ed i recenti impianti di alberi da legname.
</doc>
<doc id="62" genre="diary" gender="M">
In quel periodo i miei pensieri rincorrevano molto spesso il desiderio che ci fosse una fine rapida a tutta quella difficoltà e la fine era, nella mia immaginazione, la fine della sua vita. Non che lo desiderassi veramente, ma quella parte di me che desiderava sfuggire costruiva continuamente l'immagine della sua fine come porta possibile per accedere nuovamente ad una vita dove il piacere avesse la sua parte. Questo aspetto di me lasciava spazio, a volte, ad una comprensione più obiettiva ed equilibrata. Vedevo allora come proprio quella volontà di fuga fosse la negazione della libertà: mi conduceva infatti ad una condizione di conflitto interiore tra quello che vivevo e facevo e quello che pensavo. Mi era chiaro allora che la libertà consisteva proprio in quell'atto di essere veramente presenti, non frantumati, cioè capire intimamente la situazione, il suo stato d'animo, non limitandosi a preoccuparmi per me stesso. Mi stupiva quanto egoismo ci fosse dentro di me, con quanta forza il mio punto di vista mi coinvolgesse e condizionasse, facendomi perdere il senso della realtà. Mi sentivo talmente sciocco ed in contraddizione con me stesso da temere che non sarei riuscito ad uscirne, che sarei rimasto in quella prigione.
</doc>
<doc id="63" genre="diary" gender="M">
Questo è un nome come altri, un uomo come altri, una storia come tante altre. Questo è Diego che con la sua anima è unico: Diego è uno, unico e solo! Tutto inizia a Bergamo, la città dei mille. Garibaldi per unire l'Italia prese i mille più valorosi guerrieri che in maggioranza erano Bergamaschi.
Io sono un uomo sensibile e fragile, ma il mio sangue è Bergamasco e mi rende forte, tenace e combattivo. La vita mi ha insegnato che la vera forza non appartiene alle persone che non cadono mai, ma a quelle che quando cadono si rialzano. Bergamo è una bellissima città divisa in due parti; la parte moderna è ai piedi della collina dove sorge la parte antica che non ha nulla da invidiare alle altre città d'arte. La provincia è ancora più bella; a sud pianure a perdita d'occhio con i loro profumi e sapori, ad est e ovest grandi laghi con i loro canneti e piccole barche di pescatori, a nord piccoli laghi d'alta montagna che disegnano le valli dove le montagne si fanno sempre più alte e imponenti superando i 3.000 metri; dove boschi, prati e fiori scompaiono lasciando il posto a rocce, ruscelli, marmotte; stambecchi ed aquile. Mi rispecchio pienamente nella mia città perché anche il mio modo d'essere è diviso in due parti. Una è la parte alta e antica che rappresenta i sani valori e principi che mi sono stati insegnati nell'infanzia. L'altra è la parte bassa e moderna con la corruzione e il Dio danaro. L'infanzia l'ho vissuta serenamente con genitori che si amano, un forte legame con mio fratello minore di nove anni e buoni rapporti con il resto dei parenti. L'adolescienza segna il mio ingresso nel mondo della droga con tante cadute e risalite, rapporti d'amore e odio con varie donne sino ad arrivare ad oggi: 35 anni e ritrovarsi nel carcere Don Bosco di Pisa. Il martedì 5 Ottobre 2004 (maledetto giorno da cani), dopo svariati giorni che all'insaputa di tutti conservavo la terapia di psicofarmaci che viene concessa ai Detenuti per farli stare tranquilli, ho messo in atto un progetto deciso da molto tempo, da prima della carcerazione. Il suicidio tramite eutanasia, la morte dolce, dormire serenamente e non risvegliarmi mai più. Tutto ciò dopo aver spedito 3 lettere alle persone a mè più care per alleggerire il peso di questa situazione e non provocare assurdi sensi di colpa. Una lettera per i miei genitori e mio fratello, una per la donna che amo e con la quale ho convissuto per 7 anni e la terza per i miei compagni di cella, fratelli non di sangue ma di sventura. Alle ore 11.00 si è impiccato nella cella singola numero 30, Alessandro. Un'ora prima, mi ha detto una poesia, la più corta e significativa che io abbia mai udito.
Essa dice: Io!, Noi!, Voi!
</doc>
<doc id="64" genre="diary" gender="M">
From: lino@...
Date: Mon Nov 17 06:03:31 1997
Subject: fafaf
Ciao caro.
Sei là? Che fai? Tifavi per l'Italia o per la Russia?
Lino
From: andrea@...
Date: Mon Nov 17 10:44:35 1997
Subject: Re: fafaf
Caro Strapizzo,
purtroppo sono qua, anche da un pezzo ormai (credo di aver compiuto oggi il primo mese).
In verità, sono stato un po' anche là, laggiù nella Rizona, la settimana scorsa. Sono andato a presentare un papero a Globecom e ne ho approfittato, insieme al capo, per fare qualche girettino in (a)Rizona (Grand Canyon, Petrified Forest, Painted Desert, Monument Valley). John Wayne e Aquila della Notte mi hanno chiesto, “se non le dispiace”, di salutarti (ovviamente, ho preferito aspettare notizie certe della tua presenza in Albione prima di trasmetterti messaggio alcuno di riservatezza assoluta).
Avrei voluto esultare all'unisono con te per lo spugnamento di San Siro da parte del Chà Chà Chà, ma i soliti impegni me lo hanno rigorosamente impedito. In compenso, possiamo esultare insieme per l'unico successo politico comune da 20 anni a questa parte (l'elezione di Rutelli, come al solito il male minore, applaudita persino da Marco Giacinto).
Ovviamente, ho tifato Italia, che è al momento politicamente rappresentata molto più a sinistra della Russia (ai tempi di Belanov, Zavarov e Yakovenko e soprattutto Breznev avrei avuto molti più problemi a decidere). Comincio però a dissentire con Maldini, che mi tiene fuori il mio giocatore preferito del momento, tal Anthonio Chonthe.
Pare che il Toro ce la faccia a salvarsi, ed è già abbastanza.
À la prochaine,
Andrea
</doc>
<doc id="65" genre="diary" gender="M">
From: lino@...
Date: Thu Mar 6 10:37:29 1997
Subject: sdhgg
Questa mia è giusto per comunicarti che mi sto scassando le palle. Oggi è la prima giornata soleggiata, abbastanza calda (gli Inglesi dicono estiva) e non ventolata contemporaneamente.
Sembra proprio che ci siano direttive dall'alto per far salire in A i vostri gemelli Genoani al posto del Lecce. Nelle ultime settimane stanno succedendo cose strane. Lecce scandalosamente danneggiato domenica scorsa, e anche un po' il Barimberda che affrontava il Genoa (che comunque sta giocando bene). Ultimamente al Lecce stanno dando in testa da tutte la parti, a partire dallo scandaloso arbitraggio di Lecce-Reggina, fino a quello di Empoli. Due giornate di squalifica a Zanoncelli (espulso per doppia ammonizione, la seconda esagerata) e a Mimmo Francioso (questo forse è un bene, in quanto sta continuamente sbagliando gol facilissimi). Squalificato Ventura fino al 24 marzo, e questo scioglie il nodo di Gordio: se Ventura si arrabbia con gli arbitri, vuol proprio dire che stanno esagerando.
Qua mi sto scocciando parecchio, per cui il Lecce diventa sempre più importante. Non ho una valida supervisione, le indicazioni sono un po' vaghe e non vengo aiutato granché. Gli obiettivi sono lontanissimi, per cui dovrei pormeli da solo, cosa impossibile per un carattere da scansafatiche come il mio.
Probabilmente, se tutto andrà relativamente bene, fra tre anni avrò finito il dottorato avendo operato un salto di qualità praticamente nullo. Credo di essere destinato a vivere facendo cose che non mi interesseranno mai, anche se, in questo frangente, confermo di essere contento della scelta.
Le difficoltà personali, a parte la supervisione, sono quelle previste: difficoltà nell'affrontare problemi pratici (vedi uso computer, per qualsiasi esigenza), quasi impossibilità di instaurare rapporti personali, lingua.
Qua in laboratorio sono con altri tre ragazzi. Uno è disponibile con me, anche se non si apre moltissimo, ma è normale. Uno degli altri due è ostile e si diverte a prendermi in giro perché non ho mai usato una saldatrice, mentre loro, notare, spendono tre settimane di laboratori a fare una minchiata del genere, altrimenti non si laureano (in tre anni). Il terzo è innocuo e abbastanza disponibile, ma sicuramente anche lui mi ritiene un perfetto idiota. La buona birra mi aiuta parecchio.
Ora ti saluto che ho i fagioli sul fuoco. 
Lino
</doc>
<doc id="66" genre="diary" gender="M">
From: andrea@...
Date: Wed Oct 9 10:14:35 1996
Subject: Lecce cha cha cha
Il campionato è lungo e, come tutti sanno, la palla è rotonda, e non si può mai dire, nel calcio.
Per il momento rimane la cruda realtà e devo accontentarmi di un faticato successo con il Cosenza, dopo aver rischiato di perdere in casa con il Barimerda. Oltretutto, sembra che il Toro giochi sempre peggio, di partita in partita. Secondo me non hanno azzeccato la preparazione atletica.
Probabilmente li avrai già trovati da solo, ma a livello internet sono reperibili “C siamo” e “A tutta B” (non credo però che sia possibile procurarsi le sigle e le facce di Gianni Vasino e Mariolino Corso, indimenticati opinion meichers).
Ho ricevuto sporadiche notizie sul tuo Albionico soggiorno, ma credo mi manchi qualche pezzo. Soprattutto, non so come ti trovi lì e se tutto fila liscio. E' quello che cercavi? Hai trovato nuovi stimoli per l'esercizio della nostra nobile professione? Come funziona la Regata? E' stato tradotto Fantozzi in Inglese?
Ti raccomando di scrivermi messaggi che non richiedano più di tre minuti lordi per la lettura, dato che, come al solito, ho molto da fare. Se non riesci a compattare i contenuti, prova ad eliminare le vocali. E poi, tutto sommato, chemmenefregammè?
C
Andrea
</doc>
<doc id="67" genre="diary" gender="M">
From: andrea@...
Date: Tue Dec 02 09:41:17 1997
Subject: Re: Raffaffaff
Caro Strapizzoide,
perdonami se ti rispondo in ritardo. Il motivo è che per il Thanksgiving sono miracolosamente andato in vacanza (ben 4 giorni!). Questa volta sono stato a Boston, dove ho mangiato il tacchino e respirato la stessa aria che ossigenava le meningi di Larry Bird. Ho finalmente bevuto molta birra (Samuel Adams) e pure un po' di Vodka (del Connecticut). Affettivamente, la vita del turista non è male.
Ero ospite del mio subaffittuario dell'estate scorsa, un Italo-Spagnolo con residenza a Tangeri e grandi qualità umane, che potrebbe significare altre piacevolissime vacanze, al di lì dell'Oceano.
Nota didattica per il sempliciotto: il Thanksgiving viene celebrato per ringraziare il Padreterno per il ben di Dio (il suo, appunto), che ha fatto trovare ai primi coloni che riuscirono a insediarsi in zona.
Avremmo dovuto andare a Plymouth a vedere la celebrazione, ma la distanza e la pigrizia ce lo hanno impedito, facendoci anche perdere una discreta rissa tra celebranti e sostenitori degli Indiani, che ringrazierebbero solo se fossero masochisti. Ho mangiato il tacchino nella mensa del M.I.T. (Mangia Il Tacchino!), e poi sono andato a spetazzare in giro per Boston e a prendere una cioccolata calda al Caffé dello Sport (gestito da Egiziani).
Sono sempre più intrusiasta delle imprese chà chà chà: un punto preso agli Orobici di Emiliano è sempre gran soddisfazione. A questo punto, liquidato il discorso-salvezza (retrocederanno Napoli, Piacenza, Empoli e Inter) l'obiettivo stagionale può tranquillamente diventare lasciarsi dietro il Barimberda.
Reja, dopo un avvio stentato, mi sta restituendo fiducia nel Vecchio Cuore Granata (a esser sincero, credo sia merito più che altro del portafoglio di Milena Vidulich). Speriamo che duri, e che il girone di ritorno non sia come quello dello scorso anno. Speriamo.
Per Natale traslocherò e cercherò di non pensare troppo all'Italia. Avrò modo di rifarmi a febbraio, anche se temo che non potrò fermarmi molto.
Mi felicito per i tuoi successi nella vita di coppia. Anch'io, con me stesso, mi trovo ultimamente ad andare molto d'accordo.
Ossequi al Papa Negro,
Andrea
</doc>
<doc id="68" genre="diary" gender="M">
From: andrea@...
Date: Thu Dec 17 11:40:41 1998
Subject: Il caso Muzzi
Caro Rizzoloni,
in questo clima di fratellanza natalizia che porta gli Amerangli a regalare botti di capodanno agli annoiati Iraqueni, mi pento e mi dolgo con tutto il cuore dei miei peccati, e nella fattispecie del fatto di non averti dato per lungo tempo solida prova delle attenzioni che quotidianamente ti rivolgo (è assolutamente vero che ti penso, è solo che non lo do a vedere).
Malgrado la mia smisurata attenzione per atteggiamenti scaramantici e rosarioni in sala mensa per propiziare opportuni rimbombalzi della sfera da cui tutti, bene o male, dipendiamo, mi sbilancio: “Credo si possa prudentemente dire che il Mondo sia sulla strada buona per la quadratura del cerchio.” (Qui lo dico e qui lo nego.)
Il motivo principale di ottimismo è dato dalla rimozione di Massimo Crippa non soltanto dagli undici titolari, ma anche dalla panchina, dove è invece rientrato un redivivo Minotti. Non vedo limiti a quello che riusciremo a produrre quando anche i Brambilla, i Sommese e gli Artistico torneranno a menar calcioni nell'agone pedatorio.
Mi dispiace molto per le attuali difficoltà dei Giallorossi chà chà chà, ma vedrai che alla lunga il ritrovato binomio Nedonesonetti-Cyprien saprà dare ai fantastici CUCN, dalla benemerite intenzioni e pietosa mira (vedi assalto a Moggi tradottosi in ferimento dell'autista), le soddisfazioni che si meritano, e soprattutto l'opportunità di provarci un'altra volta con Lucianone.
Quanto al resto, ho ricevuto due graditissimi messaggi da Totomuzzi, che so essere stato costretto ad assistere a tua esibizione calcistica in condizioni metereologiche proibitive, e mi ha rivelato un evento da pura fantascienza (il matrimonio di Pasqualino) e riferito sulle incertezze associate ai correnti vagabondaggi del Re del Frullato fratello Riccardo, attualmente disperso a Katmandù.
Che dire a questo punto: tra 6 ore me ne volo verso l'Italia. Prendo una tirittuppete curva larga passando per Roma invece di puntare subito su Arezzo (velleità nulle), e poi, sabato pomeriggio, farò lo straniero nella squadra di ammogliati di mio fratello, tanto per saggiare i progressi calcistici prodotti da 6 mesi di duro esercizio e dribblings ai danni di veri pazzi criminali e analfabeti del calcio.
Te fazz' li megl'augur di Natal e Feliz Ann Nuov, attìa ep'pure alla signora tua, e salutamittanto Mammà (Tina?) e Papà (Luciano, del cui nome mi ricordo meglio grazie all'indelebile rima coniata a suo tempo da Ciufoletto).
Andrea
</doc>
<doc id="69" genre="diary" gender="M">
From: lino@...
Date: Mon Dec 14 07:19:39 1998
Subject: Il caso Lentini
Caro Andrea,
affettivamente è da un po' che non ci si scrive. È chiaro che tu lavori, ma la cosa anomala è che ultimamente anch'io sono stato impegnato parecchio. S'intende, nell'orario normale di lavoro. Alle 5:30 scappo comunque, a parte casi eccezionali.
Ieri ho visto il golle di Lentini in tuffo di testa, un vero babà. Ora, non vorrei che la prendessi come una iattura, ma pare proprio che quest'anno il Mondo faccia il suo dovere. Lo so che ho detto lo stesso i due anni scorsi, quindi stratoccati pure il pendaglione.
I giallorossi mettono in mostra un gioco troppo lento, e i solisti non possono quindi brillare come sarebbe nelle loro potenzialità.
Vorrei sapere come e' andata quest'anno nel Thanksgiving day e cosa succederà a Natale.
Baci,
Lino
</doc>
<doc id="70" genre="diary" gender="M">
From: lino@...
Date: Oct 8 07:28:32 1996
Subject: boh?
Dopo 5 giornate la neopromossa Lecce, fiamma ardente negli orgogliosi petti salentini, ha 15 punti, 4 sulla seconda, 7 sulla quinta. I granata hanno circa 8 punti. Controllare su internette, prego.
Per favore, mandami qualche messaggio cybernetico. Anche dell'insalata di matematica, che qua è ora di pranzo.
Cistapizza.
Derizzis
Lino fa il tifo per Inter e Lecce, ma la presenza morale dell'Inter si attenua tutte le volte che il Lecce lotta per non retrocedere o per salire di categoria. Praticamente sempre. Il Lecce è la vera passione, e le prime parole di Lino dopo mesi che non ci sentivamo lo testimoniano perfettamente.
Io tifo per il Torino. Sì, sono un Vecchio Cuore Granata, e quando lo affermo finisco addirittura per crederci. Ne sono orgoglioso, soprattutto quando considero tutto il carico di sofferenze che la bizzarra scelta maturata in una domenica pomeriggio del 1975 mi ha procurato nell'ultimo quarto di secolo.[…]
</doc>
<doc id="71" genre="diary" gender="M">
From: andrea@...
Date: Sun Dec 15 19:54:06 1996
Subject: Non ze la fazzo piu-u
Siamo ormai al ridicolo: abbiamo perso pure con una squadra il cui nome in bocca a Lino Banfi diventa a tutti gli effetti una banfata... Continuiamo così... Pure la Primavera si è messa ad inanellare sconfitte su sconfitte sprofondando a metà classifica dopo un brillante avvio (tra l'altro, vittoria 6-1 a Inter in Coppa Italia, ma è ormai persa nella notte dei tempi). So che se resisto stavolta potrò dire di avere raggiunto il Nirvana calcistico e avrò tutti i requisiti necessari per andare in curva Scirea con la bandiera del Toro e incitare i Fighters all'amore fraterno, cantando alleluja al Signore per aver dato a loro Del Piero e a noi Cammarata. [...]
Quest'estate credo proprio che tornerò a casa. Dovrei rientrare a Cavallo (ma non a Cavallino) tra luglio e agosto, ma non ho ancora alcun programma per le vacanze (il fatto che da qualche anno non faccio vacanze vere – almeno un mese - mi mette in crisi al pensiero di doverle fare di nuovo: quando ci si abitua al vuoto non si sa più come riempirlo).
La sensazione di essere considerato subnormale solo perché non capisco quello che mi dicono ce l'ho anch'io, molto spesso. In realtà la colpa è la loro: perché cavolo si ostinano a parlare 'sta lingua della pizza, ché la nostra è molto più bella? Le mie difficoltà di comprensione hanno un altro risvolto nel fatto che spesso sembra che io tratti gli altri come se fossero idioti, semplicemente perché non capisco esattamente a che punto arrivano coi discorsi. Così gli ripeto le cose che ho già detto, e dalle facce deduco che qualcosa sta andando storto.
Sul piano dell'adattamento agli usi locali, credo che la mia situazione non sia molto diversa dalla tua; posso addirittura affermare che la situazione ambientale è qui ancor più drammatica, perché, per quanto povere di motivi di interesse, in UK almeno le città ci sono, e se hai voglia puoi farti una passeggiata o incontrare gente per la strada. Qui le città non esistono e per muoversi l'unico mezzo utile è l'auto.
Io non so come faccia la gente a vivere qui in modo stabile; quello che mi salva è la consapevolezza di tornare presto in Italia e il fatto che prima di partire abbia azzerato qualunque pretesa, preparandomi al peggio, e imponendomi una sorta di letargo emotivo. Le uniche conoscenze che ho vengono dall'ambiente lavorativo, e non è facile uscire dal circolo vizioso perché nessuno dei colleghi sembra avere una vita sociale al di fuori dei Labs (oltretutto sono tutti rigorosamente uomi!). Aggiungi il fatto che sono tutti ingegneri e che la maggior parte (con qualche sporadica eccezione) non lo dimentica mai e la torta (o la pizza) è fatta.
Ti ho mai scritto che ho convissuto per due mesi con uno studente Australiano dall'ingenuità spaventosa, derivante, a suo dire, dallo stile di vita che ivi conducono? A costo di paurose bollette telefoniche che lui ha accumulato prima di partire e io ho pagato dopo la sua partenza, mi sono guadagnato un invito da quelle parti nel giro di qualche anno. Se ti interessa posso chiedergli se è disponibile a farsi mettere in contatto con te che sei solito sognare di canguri e koala, di echidne ed emù, di wombatt ed ornitorinchi. La sua famiglia (di origine Thailandese) gestisce un ristorante esotico e magari hanno bisogno di un maître, o di un igienista diplomato per lavare piatti e tazze da cesso.
Saluti al Carduso,
Andrea
La squadra che ha sconfitto il Toro è il Chievo Verona. […]
</doc>
<doc id="72" genre="diary" gender="M">
From: lino@...
Date: Fri May 9 12:57:12 1997
Subject: Cheope
I soldi: borsa da 430 sterline + 30-40 per correzione compiti + 180 che la mamma mi regala per l'affitto (io accetto volentieri, se non me li danno ora non li usano per loro, come li invitiamo sempre a fare io e mio fratello, ma me li tengono da parte per quando mi sposo, e credo che anche in questo caso debbano ricomparire i dinosauri). In tutto fa 650 sterline.
Riuscendo a metterne da parte sui 300 al mese ogni mese e avendo ancora da parte sui 1500, strascico del regalo di laurea, posso permettermi di viaggiare quasi ovunque, tenendo presente che: (i) non penso assolutamente a mettere soldi da parte, (ii) i biglietti aerei qui costano molto meno che in Italia, (iii) sono ufficialmente uno studente e quindi usufruisco di sconti, (iv) mi ospiterebbero in buona parte dei posti che ho in mente, e (v) quello che ho in mente si può realizzare solo in parte.
Il meccanismo del crucco-sistema e delle Piramidi è lo stesso, naturalmente. Solo che uno spera di non essere alla base della piramide. E in ogni caso vendendo i 3 biglietti si va in pari. Quando si acquistano si conta sulla fiducia nei confronti di coloro che ti hanno promesso o che ti hanno fatto intravedere la volontà di acquistarli. Ai miei occhi tu eri uno di questi ultimi.
Il mio amico carogna di Sheffield ha partecipato un paio di anni fà. Quando sono stato da lui lo scorso luglio, gli arrivavano continuamente banconote o bonifici di 50 marchi o 20 sterline. 
Sulla moralità della cosa possiamo discutere all'infinito, ma a questo punto dovremmo discutere di tutto ciò che comporta spostamento di danaro senza grossa fatica. Anche la mia borsa di studo vacillerebbe.
Sono ansioso di ricevere notizie sul consesso di hossess che ti attende. 
Purtroppo devo riconoscere che tu fuori forma sei sempre superiore a me allenatissimo, e l'ho già verificato.
Linisha
</doc>
<doc id="73" genre="diary" gender="M">
From: lino@...
Date: Fri Nov 28 12:55:14 1997
Subject: Raffaffaff
Minchia,
ti invidio moltissimo per l'Arizona. Ti invidio anche per altre cose, ma è meglio se non te ne parlo.
Io persisto a fingere di fare ricerca e ad infortunarmi ogni 2 o 3 partite di calcio o calcetto, saltandone quindi il triplo. Mi consolo con le brillanti performance giallorosse, si vede la mano di un creatore di gioco come Prandelli. Non posso esimermi dal dirti che la cura Reja sta dando i suoi frutti.
Al di là di questa roba, non mi ricordo più perché si ringrazia il Signore nel Thanksgiving Day. Me lo potresti ricordare? Potresti anche dirmi come e con chi hai fatto bisboccia?
Io attendo le vacanze natalizie. Come al solito ho un desiderio consistente di andare qualche giorno a casa, ma so già che, come al solito, poi sentirò la necessità di fuggire. Non è per cattiveria, ma è proprio stressante vivere a Cavallino. 
Comunque farò prima una capatina di due giorni a Torino e quattro a Praga con Roberta, con la quale le cose vanno decisamente bene. Credo che la cura albionica cominci a dare i suoi frutti. Poi 9 giorni a Cavallino. Farò in tempo a vedere allo stadio Lecce-Empoli prima di tornare. Spero che il Papa Negro (Roberto Carduso) mi voglia accompagnare al Via del Mare.
Se metti su un'azienda, sono disposto ad essere assunto come spugnetta per francobolli, si placet.
Ciao e buon fine settimana,
Lino
</doc>
<doc id="74" genre="diary" gender="M">
From: andrea@...
Date: Thu May 8 15:11:44 1997
Subject: Le piramidi
Caro Lino Gulliver,
sono rimasto completamente inebetito dai tuoi propositi turistici. Un elemento di insana curiosità sorge spontaneo di fronte a tanto ramingare: dove li trovi i soldi per finanziarti?
Tanto per rimanere in tema finanziario, hai notato la somiglianza di fondo tra il crucco-sistema per fare soldi che volevi rifilarmi/ci e le Piramidi Albanesi?
Tanto per non abbandonare il ramo-viaggi: domenica, purtroppo, non potrò venire a lavorare, e così scoprire in tempo quasi reale quante ne ha prese il Toro: devo andare a New York per un appuntamento con una hostess della British Airways e svariate colleghe annesse, e la cosa mi turba molto. Per semplicià vado a prenderla direttamente in albergo. Ti farò sapere com'è andata (svelando magari i grotteschi retroscena).
Ieri sono diventato membro della YMCA, così posso andare in piscina tutte le volte che mi pare. Ho comiciato da una settimana, e la qualità della mia vita è migliorata di un buon 100%.
Forse riesco a ridurre il numero di lobi in cui la mia panza è attualmente ripartita. Nuotatrici in vista, purtroppo, nessuna. Diventerò ricchione come i mitici Village People, che alla YMCA dedicarono un'indimenticabile canzone (dello stesso periodo: “In the Navy”). 
Quante ruote di scorta ti porti dietro?
Tanti peti,
Andrea
</doc>
<doc id="75" genre="diary" gender="M">
From: lino@...
Date: Thu Dec 17 12:51:14 1998
Subject: Re: Il caso Muzzi
Finché non imparerai che “qui lo dico e qui lo annego”, di sicuro sarai destinato alla cadetteria.
Mi sorprende che tu voli in Italia, ma tant'è. Se leggerai il messaggio in tempo, anch'io ti auguro di vivere bene il soggiorno itagliano.
Anch'io vorrei giocare a calcio, ma quando ho parlato per telefono con Peppocchio Nero, pochi giorni fà, mi ha risposto: “Se tu organizzi io ci sono”. Peppocchio lavora al Comune di Torino, beato lui. Lui e Carduso sono le persone che più invidio in assoluto. Carduso è appena sceso a Lecce da Bologna. È sempre più Papa Negro.
Io scendo il 23 a Torino e il 27 a Lecce, poi torno il 6.
Visto che lasci le bombe per i bomboloni (e se vieni da me avrai anche i pasticciotti), fai buon viaggio.
Ti saluterò Roberta e i miei, grazie.
Lino
</doc>
<doc id="76" genre="diary" gender="M">
Premessa
Oggi è il 2 Gennaio 2000, una domenica. Questa mattina mi sono svegliato una prima volta attorno alle quattro, il sole non si era ancora levato, sentivo la vescica gonfia. Ho tergiversato un po', poi mi sono alzato e sono andato in bagno per liberarmi. Sono tornato a letto e ho dormito filato fino alle nove passate. Mi sono risvegliato triste. Mi capita spesso in questo periodo, ma oggi è stato peggio del solito.
Ho sognato la mia Fata. Anzi no, ne ho sognate due. Una era nata nel '70, l'anno giusto, e mi era vicina, come un'amica stretta, o una sorella. L'altra era del '69, era sfuggente, ma era quella che desideravo di più. Si assomigliavano molto, ma non erano identiche. La seconda era visibilmente più matura dell'altra, almeno fisicamente.
Il sogno è svanito mentre si stavano allontanando entrambe. Non c'erano più parole, anche se sentivo qualcosa di intimo che ci legava tutti e tre. Perdere questa sensazione di intimità, per quanto condannata a non diventare mai niente di più concreto, è quello che ha reso triste il mio risveglio.
Mi sono trovato nella mia camera, nel mio letto, più solo che mai, con un intero millennio da affrontare e idee molto vaghe su dove voler arrivare.
Non ci trovo niente di originale, o niente per cui sentirmi particolarmente afflitto e inveire contro il destino crudele o il governo ladro. Però mi fa male comunque, ed ho bisogno di dedicarmi a qualcosa di nuovo per mettere da parte ogni tentazione di vittimismo.
E allora mi ricordo improvvisamente che in questo mondo sono tutt'altro che solo, e che soltanto una chiamata via modem mi separa da tutta la compagnia di cui posso aver bisogno.
Mi trovo a lavorare negli Stati Uniti da più di tre anni. Sono ricercatore, in uno dei centri di ricerca per telecomunicazioni più prestigiosi del mondo. Mi pagano bene, e mi gratificano per quello che riesco a produrre. In cambio devo soltanto accettare di vivere in un posto che in sé non è neanche troppo male, ma in cui ho difficoltà a mettere radici e sentirmi in qualche modo integrato.
Soprattutto non riesco a creare occasioni per arrivare a vivere una vita “normale”, con un minimo di dimensione familiare. In parole semplici: ho bisogno di una compagna, non ce l'ho, e non vedo come farò a trovarla rimanendo qui.
Sto divagando. Dicevo che lavoro in un centro di ricerca. Questo implica che passo le mie giornate davanti a un computer (anzi due) e che quando torno a casa ce n'è un altro pronto a scattare agli ordini delle mie ditacce. Ormai “computer” è diventato per tutti sinonimo di “Internet”, e tra i servizi che Internet offre ai suoi utenti c'è l'e-mail, la posta elettronica. Il lavoro che faccio mi consente di rimanere costantemente appostato di fronte alla mia cassetta elettronica delle lettere.
Tendo a leggere tutti i messaggi che ricevo appena arrivano. A volte, se si tratta di lavoro, devo rispondere prima possibile. Altre volte i messaggi vengono da amici sparsi per il mondo, e in questo caso le risposte maturano in modi e tempi molto vari. Possono essere immediate, perché ho cinque minuti liberi ed è chiaro che possono bastare per quello che ho da dire. A volte però i miei messaggi di replica attraversano lunghissime gestazioni, perché il tema da affrontare è delicato, o semplicemente perché voglio restituire il meglio di me alla persona che mi ha appena scritto.
Lino Rizzo è di gran lunga la persona con cui ho scambiato più messaggi negli ultimi tre anni.
Non certo per merito mio. A volte mi arrivano tre o quattro suoi messaggi prima che trovi il tempo, la voglia, o l'ispirazione per rispondergli. In tutto questo tempo non ha mai avuto una caduta di tono, un rilassamento di alcun tipo. Continua a scrivermi con tenacia, sopportando la mia scostanza senza troppi problemi. Credo che sia un semplice segno di amicizia. Non gli ho mai detto in modo chiaro che gli sono estremamente grato per tutto questo. Forse glielo ho fatto capire in altri modi.
Almeno lo spero.
Ho conosciuto Lino quando ero studente universitario, al Politecnico di Torino. Sin dal primo anno ci trovammo nella stessa sezione del Collegio Universitario Renato Einaudi, in Via delle Rosine, a due passi da Via Po e Piazza Vittorio. Io venivo da Città di Castello, in provincia di Perugia, con un diploma di Maturità Classica in tasca e la ferma volontà di uscire dal Politecnico meglio e prima possibile. Lino è nato a Torino, ma tornò con la famiglia a Cavallino, a due passi da Lecce, quando il padre Luciano andò in pensione.
I primi anni i nostri contatti furono piuttosto blandi. Cominciarono a intensificarsi quando l'amministrazione del Collegio decise finalmente di dotare la nostra sezione di cucine in cui gli ospiti potessero preparare e consumare i propri pasti. Prima ci si doveva arrangiare con fornelli elettrici che piazzavamo di solito sulla mensola ribaltabile (qualcuno la battezzò “il ponte levatoio”) che tutte le camere avevano in dotazione.
Le cucine, che divennero funzionanti a metà circa del terzo anno, offrirono nuove e importanti occasioni di socializzazione. Fu grazie alla cucina del mio piano che conobbi gran parte di quelli che sono ancora oggi i miei migliori amici. Tra loro, appunto, anche Lino.
Ricordo le sue prime apparizioni. Spesso in accappatoio, praticamente sempre in zoccoli di legno, dello stesso tipo che più di dieci anni prima usavo per andare coi nonni in spiaggia, durante le villeggiature estive a Miramare di Rimini. Cucinava prevalentemente pasta, preparando la salsa di pomodoro con estrema cura. A volte bolliva verdure. Altre volte infilava lunghi panini ben farciti nel forno. Non mangiava mai nello spazio comune. Quando il pasto era pronto, si ritirava in camera a goderselo.
Era chiaramente innamorato di calcio. Capitava a volte di vederlo (e sentirlo) palleggiare con abilità in corridoio. Possedeva una bici, recuperata probabilmente a Porta Palazzo. Lo vedevo spesso rientrare in collegio con lo zaino pieno di spesa fatta in qualche mercato popolare. I nostri contatti divennero sempre più frequenti, grazie anche ad alcuni amici comuni.
L'ultimo anno passammo molto tempo insieme. I sabati sera a giocare a “pallina” (una forma molto ruvida di calcio domestico praticato con palla fatta di carta di giornale compressa e tenuta insieme con nastro adesivo), nella sala TV del sotterraneo del collegio. Le domeniche pomeriggio a seguire alla radio la progressione che riportò il Lecce in serie A, intossicandoci con la pizza polistirolica sfornata da Piero's e brindando ad ogni goal di De Vitis con dosi copiose di Lambrusco. Le lunghe serate dei giorni feriali a cazzeggiare in mezzo alla nebbia di Diana Blu e Rosse nella camera di Agostino, bibliotecario Cuneese mio dirimpettaio.
Fu un anno grandissimo, nonostante le disavventure amorose che mi procurò. Lo chiudemmo alla grande, con una settimana di vacanza in Salento a dividerci tra irresistibili pasticciotti, aromatici Caffé Quarta, tuffi da scogliere da sogno, e pure l'immancabile partita a calcetto con collegiali convenuti da tutti gli angoli del Tavoliere.
Poi per me vennero la laurea e il servizio civile, che mi riportò per un anno vicino a casa, a Perugia. Lino continuò a farsi sentire, malgrado la mia incivile attitudine al silenzio.
Tornai a Torino a metà del 1995, per cercare nel Dottorato di Ricerca un obiettivo importante da perseguire, oltre che una buona scusa per tornare nella città in cui si trovavano gli interessi e le persone più importanti che conoscevo.
Continuai a frequentare Lino, ma in modo meno intenso che ai tempi del collegio. Non abitavamo più a venti metri l'uno dall'altro, e la mia ossessiva attenzione per gli impegni di studio mi teneva lontano da chiunque non appartenesse ad una ristretta cerchia di amici con cui dividevo i miei interessi e attività principali: l'università, la musica, la politica, e un gioco di carte allora molto in voga. Il gioco si chiamava “Magic”, richiedeva carte particolari che si compravano o scambiavano individualmente, ed era diventato una presenza costante nel mio vivere quotidiano di allora.
Nell'estate del 1996 la strada di Lino sembrò separarsi drasticamente dalla mia. Lui si trasferì con coraggio infinito in Inghilterra, insieme a Roberta, la sua ragazza, per trovare qualcosa di più interessante da fare di quanto potesse offrirgli in Italia la laurea in Ingegneria Elettronica conseguita con buon successo ma poco entusiasmo.
Io volai a Ferragosto in New Jersey, per completare l'insieme di esperienze richieste per il conseguimento del Dottorato. L'intenzione era di fermarmici un anno, e poi tornare a Torino per tentare la lenta e faticosa carriera universitaria.
E' a questo punto che comincia la storia che la raccolta di messaggi elettronici che sto mettendo insieme vuole in qualche modo raccontare. La storia è la mera sequenza di messaggi che io e Lino ci siamo scambiati dall'autunno del 1996 ad oggi. Sicuramente non segue un filo preciso.
Ancora non mi è chiaro neppure il significato che si porta dietro, né il motivo vero per cui sto cercando di darle vita. L'unico fatto di cui sono certo è che mi sto appassionando a questa idea. Se tutto va bene, capirò dove sto andando solo dopo esserci arrivato.
</doc>
<doc id="77" genre="diary" gender="M">
From: lino@...
Date: Mon Feb 11 05:16:50 1997
Subject: Re: Viareggio
Innanzitutto, si dice “A tutta B”. La suddetta è, come dovresti sapere, una rubrica su unternet (non l'ho fatto apposta, ma d'ora in poi dirò “unternet”).
Sono appena tornato dopo un'influenza turbociclonica con mal di testa senza sosta per 5 0 6 giorni. Ho avuto quindi il privilegio di vedermi la diretta di Torino-Bari. Il Toro era più forte, ma un idiota si è fatto subito espellere. Il Torino ha comunque attaccato, ma il Barimberda ha fatto un golle in contropiede. Siete sempre dei polli. Forse Torino-Lecce sarebbe stata la finale più giusta.
Il Leccione ha miracolosamente pareggiato. Mancava mezza squadra, e l'ultimo quarto di partita eravamo in dieci (come quasi sempre). Pare abbia dimostrato di essere una squadra solida, ma temo il tracollo. Per il Toro non ti preoccupare, solo una domenica di relax, lo controllo io con il satellite.
Ho la testa confusa, ti saluto.
Lino
</doc>
<doc id="78" genre="diary" gender="M">
Karachi, 22/9/83, mattina
Come di solito, pensavo molto velocemente, e una ridda di emozioni balenava dentro di me. Non avevo molto fumato, e ritenevo di aver fatto bene; combattevo con alcune paranoie non poco fastidiose che cercavano di mettermi sotto. Erano manifestazioni palesi dell'ansia che non mi abbandonava mai, e che era stata acuita dalla partenza (era molto forte a Roma). Non riuscivo a sciogliermi come avrei sperato, anche se la cosa non mi sgomentava più di tanto, poiché eravamo appena arrivati. 
Scrivere mi aiutava un po', ed ero deciso a resistere, e a condurre la situazione nel modo migliore. Ogni tanto parlavamo (Mario stava disegnando); mi diceva di avere qualche problema psico-fisico: accelerazione cardiaca, ansia, paura,e accennava anche ad alcuni momenti già trascorsi, come l'emozione del volo (il primo per lui), il viaggio aereo, molto lungo e stancante, la mancanza di riposo (l'ambientamento, pensai io). Era difficile registrare tutte le cose: se seguivo un filo di discorso (per scrivere) ne perdevo molti altri, era inevitabile.
A volte riuscivo a stare quasi bene, con mia grande soddisfazione. Pensai che avrei avuto molto da combattere per riuscire a procedere nel modo ottimale: i miei “nemici” erano agguerriti. “Nemici” qui, indica il malessere, la paura, la disperazione, sempre in agguato. Ma ero abbastanza forte; mi sembrava che Mario avesse qualche difficoltà a reprimere il suo disagio, peraltro leggero.
Pensavo a quando avrei riletto queste righe (ogni tanto scacciavo via qualche immagine molesta), all'impressione che mi avrebbero fatto, a cosa mi avrebbero trasmesso. Forse avrei visto meglio la mia situazione, con più obiettività, quasi dall'esterno. 
Mi tranquillizzai un po', e pensai che era giusto scrivere usando tempi passati (sentii il rombo di un'aereoplano), poiché, come tutti sanno, l'attimo presente diventa subito passato, “già vissuto”, si allontana ad una velocità impensabile. Il mio viaggio in India era nato per darmi un occasione più “forte” di affrontare me stesso ed era quello che stava succedendo. L'impegno era grosso, e mi aspettavo crisi profonde da tutto il mio “ apparato psico-fisico". Mario ribadì la sua sfida alla vita: “Uomo rischia (alludeva alla sua macchina fotografica), ma vince con l'intelligenza"; a volte mi aveva dato lezioni teorico-pratiche di forza, di volontà, nell' affrontare tutte le situazioni, lezioni che apprezzavo molto.
In aereo eravamo stati sempre bene, avevamo mangiato e scherzato con molto piacere; anche dopo non c'erano stati molti problemi, e avevamo fatto da poco una buona colazione, con molto thè. Mi accennò all'uomo grasso libanese con moglie e due figli che scappava dal suo paese. “In Libano molto commercio di eroina", diceva, ed io pensai che le sostanze stupefacenti non mi interessavano molto (buona cosa), e le vedevo come aiuti nella mia analisi di me stesso, nella mia ricerca. Non voglio entrare qui nel merito di questa famosa ricerca, anche se ne ho avuto la tentazione, sarebbe un po' difficile. Inoltre, per il vero, mi interessava, se mai, solo il " fumo".
</doc>
<doc id="79" genre="diary" gender="M">
In tutte le multinazionali, piccole o grandi che siano, anche le equipes più affiatate sono variamente composite, con fratture verticali per nazionalità e orizzontali per grado, e con differenze non solo di linguaggi ma anche di mentalità. Gli approcci ai problemi e agli uomini vanno calibrati con cura, ed alle direzioni spetta il compito di armonizzarli trovando un denominatore comune.
Il primo ruolo su questa china spettava beninteso a Grand Jacques, inevitabile ago della bilancia. Gliene avevano parlato in molti, e nelle maniere più diverse, il che lasciava supporre una personalità marcata da doti e da difetti senza sfumature. Sono i personaggi che si possono indifferentemente apprezzare o temere, fino ai limiti della simpatia e dell'antipatia, o addirittura a quelli della simpatia sempre preoccupata e dell'antipatia con una carica di ammirazione. Non restava che da vedere di persona, per trarne una regola di convicenza alla propria misura, uno sguardo che avrebbe dovuto abbracciare ufficio e fuori ufficio. In città come Buenos Aires infatti, specie per chi non è del posto, la vita di lavoro trova spesso una cassa di risonanza rivelatrice nella vita di famiglia, anche quando tra l'una e l'altra permane una benefica separazione.
</doc>
<doc id="80" genre="diary" gender="M">
Buenos Aires, che è una città nottambula, è pigra il mattino.
Girar prima delle dieci per il centro, che è poi l'eccentrica City, vuol dire vederla ancora di dietro le quinte. Si fa la pulizia nelle strade, si stiracchiano le serrande alle vetrine, si incrociano volti ancora un po' assonnati verso i lavori più mattinieri. In un mondo che pur sembrava riportarlo ad altri già conosciuti, tutto era nuovo: anche quella patina di stanchezza e di polvere che accompagna gli ambienti che non si rinnovano eppur godono di non lontane ricchezze.
Cordoba, Corrientes, Esmeralda, Maipù, Florida. Brasca se ne andò zigzagando con la curiosità del neofita per le strade che gli sarebbero diventate abituali, fino a Cangallo dov'era la Banca, la sua banca. I commessi e il portiere ancora non sapevano chi era, ed esitarono un po' a quell'ora insolita, ad annunciarlo a Grand Jacques che era appena arrivato.
Per insediarsi alla scrivania che sarebbe stata la sua volle aspettare ancora un momento, Perché Seratti, cui doveva succedere non se n'era ancora congedato, anche se ormai aveva sbarazzato gli uffici di quel ch'era personale. E poi voleva accompagnarlo all'aeroporto, per quella solidarietà che alle volte si stabilisce nei più effimeri contatti quando sono sulle stesse lunghezze d'onda per via del lavoro comune.
Prima d'entrare s'era fermato a guardare l'edificio dei suoi futuri impegni, quasi per meglio capire cosa l'aspettava. La casa degli uomini ne rivela il carattere come il loro modo di vestire. E quella costruzione un po' logora nella sua pretesa di austerità la diceva lunga sulle tradizioni che stavano alle spalle e sul bisogno di aggiornamento, in cui Brasca avrebbe dovuto essere coinvolto, stando ai propositi di quanti lo avevano chiamato fors'anche fidenti sulla sua età ancor giovanile per la bisogna.
</doc>
<doc id="81" genre="diary" gender="M">
Sedeva, un po' accasciato, su una panchetta in similpelle del Terminal di Air France “Aux Invalides”. Un emigrante rassegnato, lo si sarebbe detto. Ma il suo vestire sportivamente disinvolto testimoniava d'una sperimentata abitudine a viaggiare comodo nei lunghi voli. Una Samsonyte “Ventiquattr'ore” un po' lisa diceva che questa consuetudine era di vecchia data, mentre un cappotto nero di cashemere al braccio, in uno spregiudicato accostamento di vestiari, stava ad indicare che era uso ad ambienti dove serate e ricevimenti formali ma non troppo erano ormai una scontata necessità quotidiana.
La malinconia degli ochhi svagati e delle spalle abbandonate a se stesse aveva dei guizzi di preoccupazione, come se qualche rimuginamento sgradevole e forse angoscioso lo rodesse di dentro. Eppure stava per imbarcarsi per una destinazione che aveva accettato con allegria, accompagnato dalla fiducia e dagli auguri di un mucchio di gente. Ma qualcosa per turbarlo pur c'era. Forse soltanto il fatto di partire per un posto nuovo, voltando una pagina di vita. Anche l'alba più radiosa è piena di incognite: il mistero del futuro.
[…]
La passività forzata in un aereo invita, e qualche volta costringe alle meditazioni, o addirittura all'introspezione, dove con un poco di buona volontà tutto può sembrare chiaro e coerente. Ma appena si esce dalla dogana i condizionamenti esterni riprendono il sopravvento. Bisogna agire, in piccolo o in grande, e quindi destreggiarsi tra uomini, cose, situazioni, ostacoli, preoccupazioni, tentazioni. Trovare un proprio cammino è già difficile. Imprimere a qualche sfaccettatura della vita un segno della propria personalità lo è un po' di più. Dare all'una o all'altro un indirizzo programmato è spesso uno sforzo che non ripaga.
</doc>
<doc id="82" genre="diary" gender="M">
Di ritorno all'albergo al calar del sole, mettendo dell'ordine nel suo carnet di appuntamenti e di incontri, Brasca si rese conto, con enorme stupore, di essere atterrato ad Ezeiza appena tre giorni prima. Da allora aveva sentito e parlato di Argentina quanto in altri paesi, e persino in casa propria, si dice e si sente in mesi o in anni: politica, abitudini, musica, popolazioni, letteratura, recriminazioni, tristezze, speraznze, illusioni, amarezze, tutto mescolato e rimescolato in suggerimenti, in commenti, in esperienze vissute. 
Per un attimo lo colse il sospetto che avessero ragione quei giornalisti, vecchi del mestiere, che sfiorano un paese per pochi giorni ma san toccare le antenne giuste, e scrivono poi lunghi servizi che sembrano la verità. Un paio di precedenti esperienze vissute con mille contraddizioni riuscirono a ricordargli che le informazioni fanno notizia, ma che solo meditandole ed assimilandole diventano comprensione.
L'Argentina è fatta così: amichevole, accogliente, e possessiva. Integrarsi non è mai troppo difficile, forse perché in un modo o nell'altro sono tutti “recién llegados”, e hanno ancor vivo il ricordo di quando sono arrivati, magari un paio di generazioni prima, e han dovuto vincere spaesamenti, solitudini, nostalgie, umiliazioni, contrasti. Non si può viverne ai margini senza essere marginalizzati, ma ci sono cento forme di integrazione, che rispettano tutte l'antica personalità.
Gli sembrava di conoscere il paese, e non conosceva neppure gli uffici nascosti dell'edificio dove avrebbe lavorato, né i collaboratori che si sarebbe trovato quotidianamente al fianco. Le presentazioni erano per il lunedì.
Come c'era da aspettarselo, Grand Jacques le fece approfittando di uno scanzonato “tour du propriétaire” dagli archivi ai caveaux, raccontando degli angolini “storici” e delle situazioni labili e da cambiare.
</doc>
<doc id="83" genre="diary" gender="M">
I diversi personaggi, così come Grand Jacques li descrisse e Brasca li conobbe poi, si inserivano ognuno a suo modo, in questa cornice che dava più pimento alla loro atività di quanto era ed è possibile in organizzazioni più gerarchizzate, accomunati dai loro attegiamenti di disciplina e di indisciplina da quello spirito di iniziativa che è proprio delle terre nuove anche nei più ossequienti alle regole
[…]
Familiarizzatosi con le strade della City bonaerense, con gli uffici e i volti dei collaboratori , con la psicologia e gli intendimenti di Grand Jacques, Brasca poteva affrontare i clienti e i loro problemi non più solo per discutere o ratificare le proposte che arrivavavno sul suo tavolo, ma anche per orientare rapporti e decisioni secondo le propie valutazioni.
Erano decisioni che agiungevano nuovi tasselli alla personliatà della Banca. Ma d'allora in poi era in gioco anche la sua responsabilità personale. Finchè le decisioni fossero state estrapolazioni accettabili del passato e del presente, finchè cioè fossero state delle proiezioni verso il futuro in linea con esigenze e strutture consolidate, sarebbero state automaticamente le benvenute. Le innovazioni invece, per modeste che fossero, sarebbero passate al vaglio del successo. E gli errori, quasi fossero delle colpe o addirittura dei tradimenti, avrebbero aperto il libro delle riserve,
dove sarebbero state iscritte per essergli utilizzate contro se un giorno si fosse scatenato, per una ragione qualunque, un progetto di rigetto nei suoi confronti.
L'ufficio che lo aveva accolto era una sala spaziosa che per l'ampiezza gli ricodava di quand'era appena entrato in banca tanti anni prima e trovandovi sistemate abbastanza comodamente ben otto persone. Tutto era un po' liso e stanco, e forse polveroso malgrado lel cure quotidiane di una squadra di disattente comari. In un angolo c'era un gioco di divani e di poltrone destinate a metter a suo maggior agio il visitatore che si crede importante anche se viene a sollecitare un aiuto o a fare una chiacchierata per rimanere nel giro delle persone che contano. 
[…]
Fin dai primi contatti con la realtà bonaerense, Brasca s'accorse che uno dei temi più ricorrenti che si dovevano affrontare - esercitazione completamente diversa dagli schemi imparati sui testi accademici e nelle esperienze di ormai più di tre lustri - si poteva prprio definire così: come amministrare con proprietà e decoro i rapporti più grandi di noi. Era un compito eccitante e delicato per chi ha la coscienza che negli affari, come in qualsiasi altra presenza dell'uomo nella vita, ogni gesto, ogni pensiero ogni incontro rimangono inseriti in tutto il futuro fino a condizionarlo.
</doc>
<doc id="84" genre="diary" gender="M">
Quella che stiamo per raccontare è la storia esemplare, che da sola basterebbe per una trama di thrilling a sorpresa e lieto finale. Cominciò nel più banale dei modi, in un tardo pomeriggio d'autunno, quando Vittorio Maretti chiese d'esser ricevuto d'urgenza da un “direttore”, possibilmente italiano. Era costui il rapresentante in Argentina del gruppo ENI, e come tutti i rappresentanti era incaricato delle trattative più delicate e laboriose, ma non aveva la firma sociale: sistema classico per dare alle case madri la possibilità di smentire, dopo gli opportuni ripensamenti, concessioni o iniziative troppo azzardate, avanzate in loro nome e fors'anche su loro suggerimento.
Franco, il capocommesso, introdusse Maretti assieme ad una enorme Bialetti fumante per l'ultimo caffè quasi rituale della giornata.
La conversazione s'avvio sul tono leggero e salottiero di quando si vogliono avvicinare con cautela argomenti che si temono esplosivi, per evitare che esplodano irrimediabilmente.
“Avrei bisogno di una fideiussione”
“Quanto zucchero? Per lei?”
“No per la società. Due cucchiaini , grazie.”
“Ha già visto Darta?”
“No. Ho preferito venire direttamente “alla fonte del potere”. Sa, è una cosa piuttosto urgente”
“Un'altra tazza?. Urgente quanto?”
“Si grazie. Ne ho bisogno entro un'ora, se no non serve più. E poi c'è il problema dell'importo”.
E tirò fuori una cifra eguale a sei o sette volte i limiti di autonomia decisionale della filiale.
“Si tratta del gasdotto di Pico Truncado” – quasi fosse una giustificazione plausibile – “E domattina di buon ora si aprono le buste”.
Sotto un sorriso ormai un poco tirato, i campanellini d'allarme cominciarono a suonare nella testa di Brasca. Un personaggio senza diritto di firma, alle cinque della sera, quando ogni comunicazione d'affari era ormai impensabile con l'Europa perché anche i più incalliti dirigenti non si trovano più alle loro scrivanie dopo le dieci, veniva a chiedere un credito per importi fuori dal controllo locale , relativi ad un'operazione - 1800 chilometri di opere complesse – allo studio nei minimi dettagli da mesi e mesi,
[…] 
La decisione, per un verso o per l'altro, finiva dunque con il diventare una valutazione personale, per niente tecnica, una presa di responsabilità da cui per i firmatari potevano seguire solo dei guai in caso di errore, ma nessuna gloria se poi tutto fosse andato bene.
Liberatosi dell'incubo di essere intrappolato per mala fede, Brasca decise di non prendere in considerazione i sacri regolamenti. Ma la sua compromissione non bastava. Occorreva quella di Grand Jacques, che tra l'altro era francese e quindi padre in pectore dei concorrenti francesi. Aprì la porta di comunicazione interna e fu fortunato: Grand Jacques stava per uscire, per qualche incontro di cui non intendeva dare l'indirizzo.
Alla fine del racconto chiese soltanto: “Qu'est-ce que vuos faites?” e alla risposta: “Je signe”, fece spallucce replicando, quasi fosse un'ovvia decisione: “Je signe avec vous”, firmo con lei.
Grand Jacques era così: uno dei pochi dirigenti ad accettare che a a condurre il gioco fossero anche i collaboratori. Anche, e forse soprattutto quando c'era in gioco una sfida alle regole rutinarie, per poi condividerne senza riserve indirizzi e responsabilità.
</doc>
<doc id="85" genre="diary" gender="M">
Continuamo la rutina lavoranto passeggianto, il giorno antavamo a vendere ingiro nel paese il gelato e la granita con un puzzetto io e mi zio Antonio, mio cugino Calogero quello che faceva volare il bancarello e martello per l'aria il calzolaio. Con mio fratello riempiamo gassose antavamo a venderle al cinema al campo sportivo quanto cera partite di pallone ci davamo da fare e i soldi sempre le portavano a mama'. Un giorno un mio amico Carlo mi aiutava lui girava la ruota e io riempia gassose il tratto era no soldi solo beversi tutte le gassose che voleva, Carlo girava e beveva pompava e beveva, io le dico beve cavallo che l'erba cresce, girava e beveva, una di limone, una di caffè, una di arancio e girava e beveva già aveva bevuto otto gassose già aveva l'estomaco gonfio come un tampurino pieno di gas e aqua, già non poteva girare più la ruota girava a stento e si faceva brutto, Carlo che ti succede mi fa male la panza siediti un po' si siede sopra una cassa di gassose e a un tratto Carlo incomincia a buttare aqua e gas di tutti i lati della bocca del naso dell'orecchi somigliava la Fontana di Trevi.
</doc>
<doc id="86" genre="diary" gender="M">
Entro nel sedicesimo anno un giorno mi metto a calcolare quante anime viventi aveva nella mia città di Lucca Sicula. Voi direti era un paesetto e adesso una città, vi spiego subito comera composta la città, settecento famiglie, tremila cinquecento abitante, mille e cinquecento muli cavalli e asini, mille e duecento capre e pecore, quattrocento cani, settecento gatti uno per famiglia perché uscivano topi da tutti i lati, trecento cinquanta coniglie e mezzo a famiglia che tutti non le potevano allevare, duecento vacche e tori, duecento maiali, venticinque, uno per famiglia i ricchi e benistante, venticinque mezzo per famiglia per quelli che stavano bene, centocinquanta un quarto per famiglia per la classe popolare, e il resto delle famiglie più poveri sentivano l'odore del porco e della salsiccia. Quattordicimila galline e galli e capponi, Quattro per persona per un'anno, tacchini quasi si sconoscevano. Totale anime abitante 22.150, si poteva chiamare una cittadella.
[…] Luciano veniva anche lui di famiglia umilde e povera, si era laureato all'accademia del (torchio) aveva preso la laurea del n. 7 - la zappa. Luciano prende a zio Giovanni per socio e i due fanno società, così si vende il Bar e si salva la barca. 
[…] Subito mettemmo mano ad agiustare la piccola stalla che non e grande umpo più grande di un chiosco , antammo a Palermo con papà a ordinare un bancone piccolo di quattro puzzetti per fare i gelati e la famosa granita al limone Siciliana. […] Nonna mi da un pezzetto di stanza che continua col Bar solo ci antava solo un tavolo per giocare carte giocavano a Ramino a Poker e per le feste natalizie organizzava la ziccinetta e bacarà non era permesso era proibito gioco dazzardo però in paese eravamo tutti come una famiglia incluso la caserma dei carabinieri includendo a Pasquale. […] Nel bar avevo un gira dischi si metteva sempre musica ascoltavamo Claudio Villa, a Celentano con Ventiquattro mila baci, Rock Roll di Elvis Presley, di nilla pizza, di tutti i cantanti dei nostri tempi.
</doc>
<doc id="87" genre="diary" gender="M">
I gabinetti al solito portabile uno nella stalla e uno al pubblico voi direte un gabinetto pubblico nel paese esatto avevamo due gabinetti publici, uno era al Ovest del paese uno al Nord uno al Sud e uno all'Est. Zio Antonio era fortunate lui abitava al Ovest a centocinquanta metri del gabinetto dietro una fila di paglieri fuori del paese chiamato il bastione zio Antonio quanto andava al gabinetto se camminava regulare mettia un minuto se era mergenza e camminava unmpo' in fretta arrivava in trenta secondi, era bello all'aria libera ti sedevi sopra le gambe e osservavi il panorama alberi di Olivo di mantorle la montagna di Caltabellotta un paese in cima alla montagna, pensavi, sognavi facevi piani la più bella veduta l'aveva l'Ovest anche a mio papà amme' e mio fratello ci apparteneva l'ovest perché abitavamo a due strade distante pensate che anche i vicini del Sud ci piaceva il nostro gabinetto perché la nostra veduta era più bella della sua, quanto terminavi di fare quella Cacatina che poteva durare mezz'ora un'ora tutto il tempo che ti piaceva nessuno ti buttava fuori, non ti costava una Lira, anche la carta igienica era gratuita, solo che era un po' dura la carta era una pietra che trovavi intorno ate, che succedeva quanto si pulia il culito con la pietra raspava, e raspa oggi raspa domain e addio peli del cu?
A nove anni papà già mi mette a girare la ruota e anche a distribuire le gassose una cassa a spalla con quintici gassose. […] Ciò quasi quattordici anni faccio Santo a zio Antonio, senza ordine del Papa. Zio Antonino nella guerra e dopo la guerra mandava due volte all'anno pacchi di roba per quattro fratelli e una sorella […] faceva contenti tutti ai grande e ai piccoli. Un giorno scrivo una piccola lettera a S. Antonino, le dico che non avevo mai avuto un vestito che papà non me lo poteva comprare che non cerano le possibilità e se lui mi poteva mantare uno, io non o detto a nessuno della lettera. Il prossimo pacco che ariva, come al solito tutti attorno al pacco per aprirlo, come se si dovesse aprire un tesoro, si apre il pacco si va uscento piano piano, […] un vestito piccolo che dice in un pezzetto di carta attaccato al vestito questo per mio nipote Calogero salto in'aria e grido grazie S. Antonino. […] E' proprio un Santo quell'uomo viva l'America viva zio Antonino viva li spaghetti e viva li porpetti, io incomincio come poter antare in America.
</doc>
<doc id="88" genre="diary" gender="M">
Si avvicina l'estate l'emigrazione continua a massa giovani adulti era già verso la fine di Maggio del 64 gli affari erano malissimo tutti i contadini alla campagna il paese era un cimitero, solo circolava qualche maestro tre impiegati del municipio due guardie municipale il cassiere del banco qualche ragazzino, qualche diplomato a spasso e qualche artigiano.
Arriva il giorno di partire saluto il banco che sedevo lamica solitudine le dico che papà ci farà compagnia e di nuovo brutta separazione con papà mamma fratello sorella e famiglia qualche amico e zii. Via a unaltra avventura di un Siciliano turista Milionario in'america Palermo, Roma, Amsterdam, New York, arrivo in Olanda […] zio Liborio aspetta a New York io non arrivo l'indomani finalmente a New York, passo la duana mi danno due mesi di soggiorno vado fuori telefono al zio dice venco subito a prenderti già respiro aria di New York e i piedi nel suolo Americano missione compiuta sogno realizzato.
</doc>
<doc id="89" genre="diary" gender="M">
Anche gli italiani parlano male dei portoricani perchè, quale la differenza di una buona famiglia italiana e questa famiglia portoricana. La notte non dormo pensando a Evelyn. Quella zona era di Germanesi e Italiani però ai tedeschi non piacciono gli Italiani che succede gli Italiani van entrando i tedeschi van uscendo verso il mare, i neri e i latini van avanzando come lesercito dietro gli italiani e le spicono verso i tedeschi entrano gli italiani escono i tedeschi, i neri portoricani e latini e altre razze avanzano e spincono sempre uno spince l'altro alla fine i tedeschi e italiani finiscono a mare, e i neri e latini sono i padroni della spiaggia e le case dei tedeschi, colpa del razzismo.
Tutti i cittadini che non sono usciti o che non anno avuto il bisogno di uscire del proprio paese, clandestine o emigrante e la nuova generazione sono stati fortunate perché non possono provare che vuol dire emigrante, adesso si sta bene io sono contentissimo che noncè il bisogno di fuggire e per questo il vecchio proverbio non sbaglia che il sazio non crede al digiuno. […]Adesso termino orgoglioso di tutto questo mio passato di essere un Italiano emigrante fiero, e contribuire al progresso di questa grande nazione America che mi adotto e oggi è la Patria dei miei figli e dei miei nipoti. […] Adesso torno al mio abituale lavoro di tutti i giorni, naffiare I fiori e a sera fare la cena, guardare le notizie alla Tv e secè qualche partita di pallone di qualsiasi parte, perchè questa è la terapia degli sportivi Italiani il pallone. Dio benedica Italia, America e il mondo.
</doc>
<doc id="90" genre="diary" gender="M">
Sono stato sempre un umile emigrante e sempre lo sarò fino alla fine, solo per essere orgoglioso di aver passato una vita col dolce e l'amaro, e con il sogno di venire in questa meravigliosa terra America. WI TRUST IN GOD….
Mio padre vieni di una famiglia numerosa composta di undici persone nove figli sei fratelli e tre sorelle mio padre e il quinto dei figli, professione dei sei fratelli tutti contadini le sorelle casalinghe. […] Per mio nonno era festa ogni volta che scendeva al paese, però poveretta mia nonna Calogera anche lei Calogera, ogni volta scendevano al paese stampavano un figlio, per questo la famiglia era numerosa. Anche mio nonno Materno Calogero mia sorella Calogera, io Calogero della parte di mio papà e di mia mamma tutti gli eredi siamo 80% Calogeri una catena come MC Donald.
Nonno Calogero adesso cia' un problema quale' il problema tre figli femmine, perchè sono problema i figli femmine, perché per coltivare la terra ci vogliono gli uomini per aiutare il padre nella Campagna, nonno pensa come poter risolvere il problema nel paese gli antichi dicevano una frase che per avere un figlio maschio quanto faceva l'amore doveva appuntare i piedi forte al muro e così nasceva un figlio maschio.
Un giorno il nonno dice porca miseria questa notte voglio appuntare i piedi al muro, la sera il nonno va nella stanza di letto il capezzale dell'etto era appogiato al muro, che fa il nonno gira il letto con i piedi al muro il capezzale al centro della stanza, va la nonna Vincenza e le grida che è tutto questo manicomio, sei impazzito il nonno calmati calmati Vincenza e preparati che questa notte stamperò un figlio maschio e lo chiameremo Calogerino. La sera vanno a letto e incomincia il zichi zachi quanto il nonno sta quasi nell'atto dice alla nonna Vincenza neti forte che sto puntando i piedi al muro. E dopo nove mesi, Patapuffiti nasce unaltra femina Rosina il nonno dice no valio la pena girare il letto.
</doc>
<doc id="91" genre="diary" gender="M">
Lo sciopero si propagò in altri paesi mano mano le nove ore si ottennero dapertutto. Si firmavano tariffe qua e là, incominciarono nelle città più grandi la lotta degli edili, anch'essi le nove ore. Si impegnò una gara per la conquista dell'orario. A Minervino tutto finì bene, la mietitura incominciò.[…]
Mentre nel settentrione la lotta la si faceva nella fabbrica diretta da Filippo Corridone, Alceste De Ambris, Masotti, Buozzi e tanti operai qualificati, nelle Puglie la si faceva in tutta la regione contro migliaia di padroni, facendo attenzione a non inimicarsi con colui che aveva uno, due, tre ettari di terreno, e veniva diretta da uomini inesperti di sindacalismo e poco colti, il più energico, il più preparato era Giuseppe Di Vittorio (terza elementare), veniva dalla cosidetta gavetta. Le segreterie erano composte da contadini e operai di buona volontà. Pochissimi elementi di cultura e quei pochi non adempivano alle richieste di leghe, di circoli…
Di Vittorio aveva preso contatti con parecchi dell'unione sindacale italiana dal congresso di Firenze in poi, ma non si era vicini, era distante. Per coprire tale distanza occorrevano più di tutto denaro, quello che mancava. Per far fronte alle spese si facevano sacrifici. In tutte le cose e per tenere corrispondenza Di Vittorio lavorava giorno e buona parte della notte. Quando si vedeva un articolo sull'Internazionale diretto da De Ambris lo si leggeva con attenzione. A colmare la difettosa finanza, mancanza di uomini di cultura, si suppliva con la buona volontà di compagni. La prima cosa fu la propaganda contro l'alcolismo, ciò che in altre parti non si faceva. Su molte cose ci educammo diversamente dal Nord Italia. Per noi ci era bisogno di una educazione locale, tale da distruggere quelle usanze di arretratezza. Con lo sviluppo dei sindacati si formò la Camera del lavoro aderente all'unione sindacale italiana, e alla camera del lavoro si discuteva il da fare.[…]
</doc>
<doc id="92" genre="diary" gender="M">
A febbraio del 1925 si partì per la segregazione divisi in due gruppi. […] Si andava a Orvieto. Il primo gruppo fu di 12, dopo quattro giorni si partì in 15. Da Trani a Foggia primo transito andò tutto bene. Ci fermammo a Francavilla due giorni, a descrivere il freddo patito in quelle due notti è impossibile. La finestra senza vetri, un'aria umida marina faceva corrente con la grata della porta che di tanto in tanto la ispezionavano. Non sapevano dove accantonarci. Eravamo in 15 noi, altri 3 del luogo, in tutto 18. Il tavolaccio era 6 per 6 tutti non potevamo starci, si faceva a turno, un terzo si stendeva e gli altri s'acculattavano per terra o s'addossavano al muro. Facevamo un po' gli spiritosi, qualche facezia, imprecazione, una fumata e mangiare. Passarono le 48 ore. Terzo transito: Sulmona. Scendiamo dal cellulare carabinieri, poliziotti in borghese, milizia fascista erano una quarantina in tutto. Per andare alle carceri ci voleva circa un chilometro. In attesa di unirci tutti (ammanettati quattro per quattro) uno dei presenti domanda a Quercia e Superbo di dove erano, “Di Minervino Murge, siamo tutti di un processo per politica”. – Già, ho capito, voi siete del paese dove seminano fagioli e nascono briganti.
Superbo di rimando gli risponde: “E tu non sei del paese dove seminano ceci e nascono sbirri.” Mai che avesse risposto così. Parlò con la scorta e fece appartare Superbo e Quercia. Curiosi guardavano a distanza, ascoltarono il dialogo e se la ridevano della risposta data. Arrivati alle carceri si fece subito nota al capoguardia, noi siamo 15 e non 13 gli altri due dove sono andati a finire? Ci disse: “I carabinieri hanno telefonato di aver portato in caserma Quercia e Superbo, domani per le otto li porteranno. Si protestò con modo garbato facendo capire il motivo per il quale erano stati portati in caserma. Tutti e due sino alla consegna fatta a Sulmona erano salvi, se cosa accade ne risponde la direzione carceraria, il detenuto definitivo non può andare in caserma, perché era diretto alle carceri di Sulmona. Ci tranquillizzarono su tutto. La mattina arrivarono tutti intirizziti, tremanti dal freddo. Non avevano potuto fargli il “Sant'Antonio” (pestarli di botte) perché erano definitivi. Li misero in camera di sicurezza senza coperte, la finestra priva di imposte, tolti i lacci delle scarpe a tavolaccio. Pensare al freddo che fa a Sulmona nei primi di febbraio. Così presero la vendetta d'averli detto che si seminano ceci e nascono sbirri.
</doc>
<doc id="93" genre="diary" gender="M">
Andavo a scuola nel 1905 frequentavo la 1° elementare, vedevo a Piazza Emanuele De Deo (sopra la Castagnaia) ad una finestra una bandiera verde. Al centro ricamate in oro, due mani si impugnavano in segno di affratellamento, intorno era scritto: “Lega di resistenza dei contadini”.
Quelle due mani strette l'una nell'altra mi davano la sensazione di unità di lotta. Non sapevo spiegarmi il significato, lo scopo di quella bandiera, intuivo che rappresentava l'unità di tante persone intorno a sé e la pensavano allo stesso modo. […]
Perché non organizzare anche a Minervino uno sciopero? Si riunirono i capi-lega. I socialisti come responsabili politici. Gli anarchici i più giovani e intelligenti, cercavano di mettersi alla testa. Furono date disposizioni di non offendere nessuno, di comportarsi seriamente. Si organizzarono le squadre di sorveglianza per le campagne contro i ladri di pecore e cavalli. Il primo sciopero agricolo a Minervino fu nel 1907-1908. La responsabilità era di Nicola Iezza capo Lega. Lo sciopero si dichiarò alla mietitura di luglio. Era il momento opportuno. Migliaia di ettari di grano da mietere, migliaia di vigneti, di oliveti da coltivare; era il momento propizio per piegare i padroni. Gli agrari fecero ricorso alla prefettura. Il Prefetto mandò cavalleria e carabinieri. Alla posizione presa per lo sciopero a dirigerlo – o meglio – a spiegarlo cosa vuole dire “sciopero” a Minervino venne l'avvocato Giambattista Musacchio. Un candore di bontà. La casa della lega contadina era piena, zeppa, tutti volevano udire cosa era la parola sciopero. “Compagni, signori è il primo passo che si muove nelle Puglie, la prima protesta collettiva delle masse per la sua redenzione. Voi Minervinesi ne avete esperienza per il passato, avete avuto pochi anni fa Il 98 che vi ha dato molto dispiacere di ciò che accade. Perché? perché la protesta non fu organizzata, ora vi prego di ascoltare cosa vuol dire la parola sciopero e come esso si deve svolgere. Voi credo, come figli della terra di Emanuele De Deo non dovete tradire quel nome immortalato dalla scrittore Dumas nella San Felice. State attenti, con il suo comportamento Emanuele De Deo fece impallidire i Borboni, voi avete un monumento che vi addita serietà, lealtà e non cose scomposte.
Lui fu impiccato, uno dei primi del movimento italiano iniziato dalla carboneria. Ascoltate bene. La parola sciopero non vuol dire rompere, spaccare, bruciare come si è fatto altre volte. Nò compagni; lo sciopero è un'arma civile, è un arma a due tagli se non la sai adoperare c'è il rischio di ferirti tu stesso. […]”
Come si costrinsero a farli partecipare? Nelle Puglie c'è una usanza un po' curiosa. A tutti coloro addetti alle masserie il pane viene mandato dalle famiglie. Pagnotte di circa tre chili. Chi faceva la quindicina, le mogli di questi salariati il sabato portavano il pane alla casa o alla stalla del padrone dov'era a prenderlo in consegna il massaro e scriveva il nome sopra la pagnotta, parecchie portavano un po' di peperoncini fritti messi nel buco della stessa pagnotta. Qual'ora questi salariati non avessero ricevuto il pane erano costretti a prenderselo, non essendovi in nessuna località la possibilità di comperarlo. E' qui, che le squadre sorvegliavano i punti più impensati ad attendere i crumiri portatori di pane. Nello stesso tempo si formarono squadre più energiche. Il loro compito era quello di persuadere i più titubanti. S'avvicinavano con buone maniere alle masserie e gli spiegavano perché dovevano aderire allo sciopero. Con pazienza gli facevano capire che era un bene per loro, era un miglioramento sociale, sia economico, sia morale; di non essere trattati più come una bestia da soma, si voleva un po' più di rispetto verso il lavoratore. Parecchi si convincevano e tornavano al paese. […]
</doc>
<doc id="94" genre="diary" gender="M">
Ma, all'endomane, mi recordo beni l'attema che venne il mio sercente e mi dice: – Rabito, deve antare nel nostro comantante di recemento che ti vuole parlare. E mi sono apresentato al mio colonello, che, come mi ha visto, m'ha conosciuto subito. Così, io ci ho detto: – Signore colonello, se mi dovessero fare fare servizio un'altra volta, la consegna non la respettasse più, dato che un soldato come me, per fare il suo dovere, lo manteno in calera. Così, come mi ha intesa parlare, mi ha batuto la spalla, il bravo colonello. Così, mi ha detto: – Coraggio, Rabito, che ti la stai cavanto bene! E quinte, fui molto fortonatissimo, perché poteva fenire in calera, se il mio foglio matricolare non era a posto e se il bravo colonello non mi aiutava... 
Manefestazione di revolozione ci n'erino tutte i ciorne. E quinte, tutti i soldate erimo tutte li notte di pechetto armato; speciarmente noi ciovene, il fucile, non lo lasciammo maie. 
Poi, facemmo sempre servizio nel centro della cità, sempre a Palazzo Vechio, sempre a piazza Signoria, sempre il fucile carreco come tiempo di querra, perché li comuniste volevino acupare il palazzo, che lì c'erino tutte l'oficie del coverno. Perché li Quardie Rosse erino più forte della Reggia Quardia, e queste Cuardie Rosse erino quidate dello onorevole Ciacomo Mattiotte, che in tutta la Romagna aveva stato capace di ocupare più di 60 comune, che ci aveva fatto mettere la bantiera rossa. 
Poie, recordo che tutte li ciornale portavino che in uno paese della Romagna c'era stato il ciovene ciornaliste Benito Mossoline che antava ciranto, che nei comune invece ci voleva fare mettere la bantiera nera fascista; quinte antava ciranto con i ciovene fasciste e di dove passavino bruciavino tutto e facevino propaganta contra a Matiotte. Quinte, la revolozione era vicino. 
Poi, una notte amMosolina l'avevino filiato dove era, e cià lo stavino prentento per ammazarlo, ma non l'hanno pututo prentere, perché grazie al capo stanzione di quello paese, a un certo Farenaccie, che l'ha nascosto dentra il bagagliaio, e non l'hanno pututo prentere, li sociale cumuneste. 
E poi, Mussoline, quanto fece la revolozione e deventò capo del coverno, per recompenzo l'ha fatto menistro, a questo capo stanzione che ci ha salvato la vita. 
E così, Ferenze, di uno momento al'altro, si poteva trovare tutto con li bantiere rosse ed eremo pericolose lo stesso come quanto doveva scopiare una querra. E così, noi soldate stiammo dentra il Palazzo Vechio, che dovemmo defentere questo palazzo, che se venevino li comuniste a metterece la bantiera rossa ci dobiammo sparare, e se venevino li ciovene fasciste a meterece la bantiera nera fascista ci dobiammo sparare pure. Quinte, erimo imienzo 2 revolozione. 
Ma a Ferenze questo non poteva venire maie, di acupare il municipio, perché, compure che tutta la popolazione era socialista – e magare soldate ci n'erimo tante socialista, comincianto di me e che era capace di antare in favore ai demostrante –, ma non si poteva fare niente, perché forza publica ci n'era assai assaie, perché nelle crante oficie e speciarmente nel palazzo del coverno c'erino migliaia e migliaia di Quardie Reggie con mitragliatrice messe piazate nelle barcone e pontate contra i demostrante. 
E inzamaie davero queste sociale comuniste volessero prentere il municipio, che lo sa quanto muorte e ferite ci dovevino essere! 
Ma per noi soldate potevino acupare quello che volevino, perché avemmo fatto la querra e a tutte quelle che erino state congedate non ci avevino dato niente, e desocopate erino, e quelle che non avevino fatto né querra e niente erino tutte messe aposto, perché la lecie desonesta che facevino era quella: tutte avevino rechito, che non aveva fatto la querra, e li fessa erimo noie che abiammo fatto la querra.
</doc>
<doc id="95" genre="diary" gender="M">
Una notte, mi recordo che erimo di pechezzo dentra il Palazzo Vechio e dovemmo stare sempre con li cermenne messe, e li scarpe neanche ni potemmo levare, e neanche potemmo dormire. Così, avemmo precorato un mazzo di carte e ci passammo il tempo, per non dormire, e ciocammo al Sette e menzo. E c'era un sercente che prima ni faceva mettere li carte sul tavolo, poi tutte mettemmo fuore li solde per ciucare, e questo mulo bastarddo veneva e si prenteva tutte li solde, e li carte ci strapava. 
Così, alla 3 volta, presemo 2 coperte, allo scopo che, se avesse venuto un'altra volta, tutte di acordio ci metiemmo queste 2 coperte sopera la testa, lo butammo per terra e lo prentemmo a bastunate, a questo desonesto sercente, che era una specolazione che annoi ci stapeva fotenno tutte li solde! E davero così fu, che tutto quello che avemmo procetato ci arioscio. Che venne il sercente e lo presemo a pedate, che lo lasciammo mità morto e mità vivo. Così, non zi ha pututo alzare. 
Poi che c'era tanta confosione, e poi che in quello momento propia assonato magare la larme, che per noi fu una crante fortuna... E il sercente che cridava... E subito hanno venuto tante di quelle Quardie Reggie che non si ha pututo capire che ene che aveva dato tante pedate, tante pugna e tante muzicuna al sercente! Poi hanno venuto magare tante oficiale di quelle del nostro reggemento e volevino sapere come aveva stato, e nesuno sapeva niente. E tanta composione che c'era, ci abiammo fatto credere che avevino stato li sociale comuniste che avevino dato tante bastunate al sercente... Che, con quello allarme che ci ha stato, per paura, avemmo uscito fuore e quanto siammo entrate abiammo visto il povero sercente bastonato... 
Così, venne una barella e l'hanno portato allo spedale impricolo di vita, e noi ni l'abiammo carrecato, e tutte tante dispiaciute e diciammo: «Pecato, che bravo sercente, come l'hanno bastonato queste desoneste Quardie Rosse!»
</doc>
<doc id="96" genre="diary" gender="M">
E così, con tanta cioia, doppo 2 ciorne siammo revate a Ferenze, nella bellissima città artistica d'Italia. E, quanto scentiemmo e presemo le strade di Ferenze, tutte li barcona di dove passammo c'era esposta una bantiera trecolore. Poi, c'erino tutte li museche che c'erino a Ferenze, che ci hanno venuto a prenterene alla stanzione, e tutte li crosse auturità di Ferenze. Così, di dove passammo, ci abatievino li mane, mentre paremmo tante stracione, e ci hanno portato alla caserma San Ciorcie. Perché il deposito del 69 reggemento Fanteria aveva che il suo deposito era lì, di quanto aveva che si aveva formato l'Italia. 
Io, a Ferenze, l'aveva sempre vista della stanzione ma non dentra la cità, quinte, solo che l'aveva inteso dire che era bellissima. E quinte io, vedento Ferenze, era meglio del congedo, e meglio di stare a Chiaramonte. Perché io aveva stato abitovato a dormire fuora, senza maie conoscire che cosa era un letto, che cosa erino li linzuola e il materazzo, e ora avevo invece una bellissema rite di ferro e una lampadina, nella cammerata, che con la luceletrica si poteva lecere il ciornale. E poi annesuna parte ni aveva luce così, perché a Chiaramonte luce ancora non ci n'era. E io, e tutte, sempre avemmo stato per 30 mese al buio e ni ha parso che ci hanno portato imparadiso.
E così, ci avevino fatto fare il bagno; che erimo tutte incrasciate, piene di terra e di sudure. E io, alla prima notata, disse: «Non voglio penzare più annesuno, perché mi trovo nelle felicetà». 
Per 3 ciorne ci hanno portato il cafè in branta senza direce: «Alzative!» Alla sera, per 3 ciorne, quanto volemmo riantrare, riantrammo. Apello per noi, per 3 ciorne, non ci n'era. Quinte, alla sera tutte liciammo il ciornale e ci quardammo in faccia e diciammo che erimo dalla stalla alle stelle, e tutte diciammo la stessa cosa: «Questo paradiso, di dove ni ha venuto?» E tutte diciammo: «Questa ene la vera bella vita…» 
E così, in uno mese di questa bella vita, antiammo a caminata tutte li sere ceranto Ferenze Ferenze, che tutte li casine di Ferenze ni li stapemmo imparanto, che io ni aveva cirato tante: a Catania, a Palermo, a Siraqusa, e tante altre, ma, de fronte alli casine di Ferenze, tutte facevino schifo. C'era tanta pulezia, li parete, voldire dentra li casine, erino tutte di toletta, che quanto ni vedeva una ragazza pare che ne guardava 6, con quelle spechie che c'erino. 
La prima ciornata che io prese servizio in compagnia, di quantave che avemmo venuto a Ferenze, mi hanno mantato di quardia fissa per 20 ciorne al carcere delle Morate. Che questo carcero si trova in mienzo alla città, e la consegna di questo carcero era che tutte i passante di quella strada dove io faceva a la quardia era che non zi dovevino fermare. Perché tutte queste detenute di questo carcero erino detenute politece e tutte quelle che passavino dovevino passare senza fermarese, perché la leggie – che erimo i soldate – teniemmo paura che scrivessero qualche beglieto, e poteva socedere una revolozione. 
Quinte, recordo che era aprele del 1920. Ferenze era tutta la cità socialista e comunista. Solo li ricche non erino socialiste, e quelle che non avevino fatto la querra. Ma poi tutte erino revolozienarie, perché la Russia aveva fatto la revolozione doppo la querra e l'Italia la voleva fare magare. Quinte, a Firenze di mese e mese si aspetava che nel munecipio si ci doveva mettere la bantiera rossa. 
Io certo, a fare per 20 ciorne la quardia, alle borchese che erino vicino dove faceva la quardia io (che erino tutte socialiste, femmene e uomine) mi ci aveva fatto amico, perché era più socialista di loro. Perché io e mio padre e mio nonno erimo di razza e di natura con il cuore di socialista, e quinte io, a forma di soldato, mi piacevino che avessero acopato il munecipio e io mi ci avesse trovato apresso. 
Io aveva 21 anno, più meglio di me per scherzare con le segnorine del popolo basso, che erino socialiste, c'era magare io. 
Poi, per mantenire l'ordene publico, invece di custura, avevino fatto il colpo della Reggia Quardia, che l'aveva fatto il coverno propia per potere fermare i sociale comuniste. E li borchese, quanto passavino della strada, li babiavino a questa Reggia Quardia, perché era contraria a queste che da un ciorno all'altro dovevino ocupare il monicipio. E quinte, quanto queste borchese vedevino passare li soldate della Reggia Quardia, si metevino a ridere, e io, a forma di soldato che li doveva remproverare, invece mi ci miteva a ridere, perché li più assaie erino donne che erino acanite e vere socialiste, più delle uomine, e amme mi piacevino sempre queste scenate e queste resate che ci facevino a queste Reggia Quardia. E i borghesi se ne priaveno, che io ci aveva dato a capire che era socialista come erino loro; solo che io era soldato e non poteva cantare «Bantiera rossa». Ma loro erino una camurria, sempre cantanno «Bantiera rossa»... Io era soldato, e mi diverteva a mettere fuoco dicento: «Quanto mi piace il socialista…» 
Poi che era tempo di prima vera, che tutte stavino sedute fuore, e io era felice, sempre parlanno con donne e con signorine. Perché io era caruso, e quanto uno è caruso tutte ci danno compedenza, però sempre quelle del popolino. E io, quella quardia, mi pareva un cioco. Ma io cercava sempre una ocasione per fareme ponire, perché li cazze mieie non mi le faceva maie... Che, questa, l'ho voluto io, per essere umpoco strafotente, che propia davante alla callitta dove io faceva il servizio di sentenella si ha trovato a passare un maresciallo della Reggia Quardia con la sua fidanzata, tanto mafiuso e che si credeva un cenerale, perché era a fianco alla sua ragazza. 
E questo maresciallo, sotta li fenestre dei detenute, si ha fermato e cominciavo a fare segnale con le mano, dove io era costretto a direce che qui non si poteva stare. E il maresciallo mi quardavo e forse mi voleva dire: «Che, non lo vedi che sono unmaresciallo?» E poi che c'era la ragazza ci ha parso brutto, e piano piano si n'antò. E all'altra fenestra, un'altra volta si ha fermato, che io con una resata e una babiata (era tra la luce e il buio, che il sole cià era tramontato) ci ho detto: – Ou! Provessore, vedete ca lì non zi pole stare. Così, a quella parola di smarco, «provessore», si ofese maledettamente e... parte di corsa, va al colpo di quardia, che c'era il maresciallo che comantava queste sentenelle. Così, subito subito, viene il maresciallo che comantava amme e mi ha detto: – Rabito, smonta, dacie la conzegna a questo e tu viene al corpo di quardia. 
E così, mi hanno portato di fronte al maresciallo della Quardia, che era pieno di veleno contra di me, che era io soldato e lui maresciallo (e un tenente della custura c'era, perché ci aveva lue telefonato). Certo che, di fronte al tenente della custura e di fronte al maresciallo, io era niente, però era bene preparato, che paura non ni aveva. 
Il tenente della quistura mi ha messo sol'atente e mi ha detto: – Quanto haie che faie lu soldato? – E io ci ho resposto che era del 99. 
E così, parlavo il maresciallo de fronte al tenente: – Ora ti arrancio io. Ti faccio fare lo revolezionario inziemme con i tuoie amice borchese a sfottere al tuo soperaiure! che ti dovesseto vercognare a dessere italiano! lo faccio conoscire bene al tuo soperaiure! ti faccio dire «provisure»! ti faccio vedere se mi deve sfottere inziemme ai tuoi compagni comuniste! io lo so che sei siciliano, che li siciliane, quanto vogliono sfotere, basta a dire: «Provesore, baciammo li mano»! (Mentre il tenente rideva). Perché io lo so, che ho fatto il pricatiere dai carabiniere 8 anne in Sicilia, a Palermo, e li conoscio bene ai siciliane! – Così, mi ha detto: – Ora ti manterò in calera! E io ci deceva: – Maresciallo, lei si sbaglia. Io ci ho detto «provessore» per usarece più cortesia, non per sfottere, come dici leie. 
Ma lui sempre diceva che mi doveva mantare in calera. Così, io mi sono rabiato e ci ho detto: – Quello che vuole, fa. Io, esento in servizio, esento di sentenella, esento di notte, non conoscio neanche a uno che macare fosse cenerale! Io, per despettare la mia consegna, non conoscio annesuno. Magare ci posso sparare, perché mi sento uno soldato e voglio respettare l'ordene che mi danno i mieie superaiure. Quinte io, alleie, maresciallo, ci poteva magare sparare, perché, di doppo che tramonta il sole, non conoscio annesono. E quinte, anze, a direce «provessore, si n'antasse», perché mi pareva che fosse uno crosso borchese con la sua donna a passeggio, mi deve rencraziare che non ci sparaie. Perché io ho stato imprima linia montato di vedetta e capiscio che cosa voli dire il dovere che devo fare il soldato in querra, mentre leie querra non ha fatto, perché campagna di querra nel petto non ci n'ave, e io, invece, ci l'ho... Che leie dice che facio schifo a essere nell'esercito italiane! E così, il maresciallo e il tenente si n'antaro e il povero Rabito Vincenzo, quella sera, passaie alla pricione.
</doc>
<doc id="97" genre="diary" gender="M">
E poi, secome tutte li famiglie recona di Ferenze, con questo movemento revolozionario che c'era, tenevino paura che di ummomento all'altro entravino queste Quardie Rosse nelle suoi palazze per devastarece tutto e robarece tutto, per paura, antavino alla caserma San Ciorcie e precavino al colonello per darece 4 o 5 soldate bene armate e macare una mitragliatrice per defesa del palazzo. Il colonello ci le dava, però a pagamento, e poi a queste 5 soldate ci dovevano dare ammanciare e tutto quello che ci atocava a uno soldato. Quinte, uno di queste, per fortuna, era io. 
E così, in quello palazzo, abiammo trovato il paradiso. Che, facento servizio in quella famiglia, si manciava a tavola, si beveva bene, si fomavino sicarette di lusso, se dormeva bene. E abiammo fatto 40 ciorne di buona e felicissema vita. Poi c'era la cammiriera che aveva 8 anne più di me, che se avesse stato di 21 anne, quanto ni aveva io, di quanto era amorosa e bella, mi l'avesse sposato. 
E così, io fece queste 40 ciorne di buona vita e non ni ho fatto più, e in queste 40 ciorne mi aveva dementecato a Francesca che ci scriviammo, e non ci ho scritto più. 
Poi, ci hanno mantato a un altre 4 soldate, e mi ha parso molto brutto allasciare quello bello servizio e quella bella cammeriera. E ci hanno fatto antare in caserma e, doppo tanto servizio che avemmo fatto, amme e a li 2 soldate e il caporale ci hanno dato per recompenzo 24 ore di permesso. E quente, doppo che unsciemmo alla matina, con quello permesso potiemmo rientrare alla sera alle ore 24 e magare all'una. Quinte per me fu una rechezza, perché questo permesso lo avevino fatto cominciare dalla mezzanotte e finire alla menzanotte, e ci avevino dato magare per piremio un beglietto franco per il teatro, magare. E recordo che il teatro era il Teatro La Percola, che era lo più meglio teatro di Ferenze. E io disse: «Che bella sodisfacione antare nel più bello teatro di Ferenze».
</doc>
<doc id="98" genre="diary" gender="M">
E poi, alle ore 12, si fenio lo spetacolo e unsciammo per riantrare in caserma e antare a dormire, e poi che il permesso che si aveva fenito. Così, strada facento, c'erino una ventina di ciovenotte che cantavino e facevino bordello, che erino tutte comuniste e cantavino «Bantiera rossa», e io, per compenazione, mi ce sono trovato nel mezzo, e magare li altre 3 soldate, e ni ci abiammo trovato nel menzo e cantammo. Magare, per comincianto da me, mi piaceva di cantare «Bamtiere rossa». E così, cantammo e caminammo. Io mi ho trovato che camminava di un lato della banchina, dove c'erino tante sedute fuore che ci piaceva il fresco, perché era il mese di aqusto. Tutte erino con li ciacchie levate, che sentevino caldo. Così, io cantava, e mi ho visto achiappare per tutte 2 li braccie, decendomi: – Ora ti faccio antare in calere –. Mentre li altre che cantavino e camminavino, come hanno visto che amme mi hanno afferrato emmi hanno portato in una casa vicino, tutte si ni hanno scapato, perché hanno auto paura che amme mi avevino preso qualche capitano della custura. E io ci ho detto: – Che cosa vi ho fatto che mi state facento tanto male a li braccia? – E uno di quelle 2 mi ha detto: – Male le brace niente fosse! E che deve antare in calera, perché seie tu, da suldato, revolozionerio! Vercogna, che soldato italiano! 
Così, mi hanno portato nell'altra stanza più dentra. Così, vado per quartare a uno di queste che mi aveva afferato: era il tenente colonello di cavallaria. E il suo atendente, forse perché io era soldato, così mi ha detto: – Ora mi dice chi sono li tuoi compagni che cantavino «Bantiera rossa» o che altremente ti arrancie. Che prima ti faccio mentere in galera del tuo comantante e poi, tutte queste soldate che siate comuniste, io vi farò spedire per la Cerenaica, che lì avete da fare con i rebelle nechire. 
Così, questo tenente colonello, vedente che stava comincianto a piangere, mi ha detto: – Rabito, se te vuoi librare di questa crante ponezione, lo saie tu che cosa deve fare, se sei furbo... Mi dice che erino li altre che cantavino «Bantiera rossa». 
E io ci repeteva sempre che: – Se io l'avesse conosciuto, io a quest'ora ci l'avesse detto. Io sono stato con molta desceplina verso ai superariore, perché, come lei mi ha chiamato, sobito sono venuto, altremente io avesse scapato come hanno scapato li altre. Quinte, leie mi potesse lasciare stare, perché io sono innocente e non cantava. 
Così, mi ha tenuto una ora e mi ha detto: – Domane ti la vede con il tuo colonello. Se ti vuole perdonare, ti perdona. Io devo fare il mio raporto che tu cantavi. Lo devo fare –. E mi ammantato fuore a pedate nel culo. 
Il colonello Valentino volle sapere tutto il fatto socesso e non mi ammantato neanche imprecione, ma poi doppo 8 ciorne mi ammantato a chiamare e mi ha detto: – Tu sei un vechio mio soldato, e seie stato sempre furbacione e per questa volta saraie perdonato, ma quarda che ti conoscio da 3 anne e non voglio che vaie a fenire in calera, perché tu cantavito de securo «Bantiera rossa», perché il colonello di cavalleria non ene uno buciardo –. Poi mi ha batuto la spalla e mi ha detto: – Coraggio Rabito, che la chilassa del 1899 quanto più presto la concedeno –. E io, a questo colonello Valentine che ha detto questa parola, mi pare che l'avesse detto un santo, tanto era stuffo di fare il soldato. Che aveva più di 4 anne e mezzo che faceva il soldato e aveva fatto tanto servizio che non aveva fatto nesuna congesione, non mi aveva imparato nessuno mistiere. 
Io aveva una abitutene in tutte li forrarieie di fareme chiamare non con il nome di Rabito, che era il cognome propia, ma mi faceva chiamare Arrabito. E il motivo era questo: che, quanto in compagnia devedevino manciare opure davino la cinquina, prentevino sempre comencianto della «a», e io che era della «erre» sempre prenteva all'ultimo. Tanto fece che mi ho fatto chiamare Arrabito, e mi chiamavino tutte quase Arrabito Vincenzo. Tanto che nella midaglia c'ene il mio nome e cognome «Arrabito Vincenzo». E quanto devedevino sigarette e cenquina e tante altre cose, io, che era della prima lettera, sempre prenteva dai prime. 
Ma questa volta mi ho trovato frecato…
</doc>
<doc id="99" genre="diary" gender="M">
E quinte, venne un ordene che nella città di Ancona ha scoppiato una revolta, e in tutte li cetà d'Italia c'era l'inferno. Ma, però, nella città di Ancona ci fu una vera revolozione, perché si hanno messo di acordio i soldate con li borchese. Ed ecco come forino i fatte: che ad Ancona c'era uno reggemento di bersegliere, quase tutte del 99 (della stessa mia età) e tutte che avevino fatto la querra e avevino fatto 4 anne di soldato, e certo che aspetavino il congedo! E invece del concedo li stavino imparcanto per antare a fare il soldato in Arbenia. E queste brave e malantrine soldate bersegliere non ci volevino antare, poi che sapevino che la nave era pronto nel porto di Ancona. E quinte, tutte hanno detto come dessero nel Piave: «Di qui non si passa» alli austriece, e non passareno. E così hanno detto ad Ancona queste bersagliere tra di loro: «Noi non antiammo in Arbenia, che c'ene la malaria».
E alla sera quardavino il mare, e la nave era pronte per partire. E quinte, hanno preparato il piano come dovevino fare per non partire. 
Così, alla sera, come se ne suno antate alla libra uscita, si hanno portato fuore tutte i vestite di bersagliere impiù che avevino, perché d'ogni soldato bersagliere avevano 2 vestite. E così, antavino dalle borchese revolozinarie e ci davino uno vestito per vestirese bersagliere, e li soldate se vestevino di borchese e li borchese deventavino bersagliere. E così, quanto revavo l'orario della retrada, invece di entrare i vero bersagliere, rientravino li farse bersagliere borchese. E così, quella sera, la caserma si arreimpito piena di revolozinarie. E quinte, li soldate che dovevino partire erino più di 1.500, ma li borchese non erino 1.500, erino radopiate. Quinte, erino 3.000, tutte armate. E così, verso li ore 10, quanto il tenente di servizio doveva chiamare la pello per vedere che ancora non zi aveva retrado, queste revolozinarie, per il primo, hanno preso al tenente e il sercente e tutte li soldate che facevino li sentenelle, ci hanno tapato la bocca, li hanno portato imprecione e hanno fatto uscire a tutte li pricioniere. E così, la quardia, la facevino li borchese che erino i finte bersegliere, mentre i vero bersagliere erino fuore con la sua donna. E così, nella caserma, tutte li demostrante si hanno armato come meglio potevino: perché, nella caserma, arme ce n'erino tante, e assaie mitraglie, magare c'erino tanta monezione della querra e poi che c'erino tutte li arme che si dovevino portare in Arbania. E queste arme l'hanno portato fuore. 
E così, Ancona si ha trovato tutta ammano dei sociale comuniste. Che il coverno italiano non era più padrone della cità di Ancona. Magare tutte li nave che c'erino nel porto erino tutte con li bantiere rosse. Il municipio era tutto rosso. Certo che tutte queste finte bersagliere erino tutte echise soldata che avevino fatto la querra e sapevino bene sparare. E quinte, soldate e borchese erino tutte uno. 
E così, l'ordene che venne, non a Ferenze solo, ma per tutte li cità vicino Ancona, fu per antarece soldate a compattere in questa città di Ancona. 
E quinte, queste soldate che ci dovevino antare, li prentevino della prima lettera dell'ordine alfabetico e fenevino nella lettra della «emme». Quinte io, per mia mala sfortuna, mi hanno chiamato il primo! 
Ed era per questo che la mia brutta vita era sempre arrabiata, perché sempre penzava di fareme bello e invece mi faceva tanto male, perché era nato per bistimiare sempre.
</doc>
<doc id="100" genre="diary" gender="M">
La mia esistenza è stata caratterizzata da scelte personali non sempre scontate, tanto che al momento di nascere già decisi di anticiparne i tempi. Io volli essere precoce e, contro ogni attesa, secondogenito di sette figli, nacqui con due mesi d'anticipo. Mi rinfacciano ancora ch'io venni alla luce senza piangere, quasi fosse una colpa, e che fui battezzato su due piedi perché i medici mi davano per spacciato. Da quel giorno io mi sentii sempre in anticipo, quasi fosse una questione genetica. Solo dopo tre lunghi giorni, esalai il mio primo vagito. Non dovette essere facile nel 1941, svezzare in casa, quel sacchetto d'ossa che non superava il chilo e mezzo, senza incubatrice e in pieno periodo bellico. Il clima certamente mi diede una mano a crescere poichè dal 31 maggio scoppiava la bella stagione. Aria, sole, un po' di latte e l'amore dei miei genitori fecero il resto. Io non ricordo se gliel'avessi messa tutta per farcela, fatto sta che mi ritrovai, dopo qualche anno, non certo con un peso conforme alle tabelle relative alla mia età, minuto dunque, ma vispo e soprattutto vivo. A questo s'aggiunga il fatto d'aver contratto, a pochi anni, il ballo di San Vito, che rese piuttosto agitato il mio secondo lustro di vita. La nostra famiglia è stata sempre più vicina ai genitori di mamma, i Nani, già originari di Lanzada, si trasferirono poi nell'alta valle Seriana e dopo qualche vicissitudine, approdati, a cavallo degli anni trenta ad Albino, finirono in Città Alta. Il nonno Michele, lattoniere di professione, era il capostipite di una numerosa famiglia, uomo di poche parole, ma eccezionale per la sua professionalità, per la sua rettitudine morale, la sua profonda religiosità, per la bonarietà quasi burbera e per i suoi grandi baffi. A chi per strada lo salutava chiamandolo: “Nonno” rifilava sorridendo: “Sarò poi il nonno di tutti gl'idioti io?”. Questo solo per caratterizzarne il tipo. Dei genitori paterni non ho ricordi particolarmente vivi perché non hanno avuto il tempo di conoscere i loro nipoti. So che erano una delle tanto povere e dignitose famiglie di Città Alta. Avevo solo sentito parlare del nonno Ferrari, che tutti ricordavano come “il tranviere”, preciso e puntuale come un orologio di marca.
Mio padre e mia madre erano genitori ideali, dalla fede profonda, rispettosa, fattiva e con una marcata rettitudine morale. Ci facevano crescere a pane e ragione, preghiere e carezze; di tanto in tanto qualche ceffone, solo se necessario. Loro vivevano in armonia con se stessi, al servizio dei figli, disponibili con il prossimo, ed aperti al volere di Dio. Erano persone oneste, stimate e amate da tutti. Per qualche anno, nella povertà operosa, si preoccuparono di far crescere la numerosa famiglia. Mario era il primogenito, calvo dall'età di dieci anni per un'alopecia, malattia che fu per lui l'inizio di un percorso psicologico non facile, è l'unico dei fratelli che ci ha già lasciato; poi venivo io, soprannominato “l'avvocato delle cause perse “; seguì Teresa la forte, che verso i diciannove anni si sarebbe fatta monaca; Enrico era invece lo spacca tutto e l'aggiusta tutto; Renato già manifestava il suo fare brillante e burlone; Clotilde la sorella che è rimasta vicino ai genitori fino alla loro dipartita, l'unica disposta a sopportare lazzi e scherzi dei fratelli e, per ultimo, Antonio, il più giovane della combricola, anche lui non meno gioviale. La mamma avrebbe generato dieci figli, se tre non si fossero persi per strada. Io avevo quasi tredici anni ed ero in terza media, quando arrivò Antonio. Ricordo che si fece festa in classe per l'occasione, tanto più che nasceva il sesto fratellino all'alunno più povero in assoluto della scuola.
</doc>
<doc id="101" genre="diary" gender="F">
8 settembre 1943
Filippo, è arrivata la pace. Non so dirti altro, non so ripetermi altro che è arrivata la pace. Figurati cosa significa questo per centinaia e milioni di persone, è arrivata la pace.
Avevo quasi la febbre, sono corsa in strada per vedere se era vero, il cuore mi batteva, gli occhi mi bruciavano. Un uccellino piccolo piccolo era caduto. Chissà da dove. Un'anatra lo beccava. Me lo hanno portato e lo stringevo nel pugno e correvo. La pace.
Una brutta pace. La resa senza condizioni. Ma cosa importa Filippo. Bella o brutta è la pace, la pace. (…) Nelle strade la gente ha gridato, cantato a lungo, a lungo. I semplici e puri di cuore erano felici. Gli altri no. Mi sentivo anch'io semplice e serena. Come non mai.
(…) C'è un grillo dietro al mio letto, non mi era mai capitato. Canterà gioia o dolore?
</doc>
<doc id="102" genre="diary" gender="F">
8 luglio 
Filippo, credi che in un giorno si possa raggiungere un attimo di perfetta felicità. Io credo di sì. Non la vera felicità, quella è una cosa soprannaturale, non legata a nessuna cosa terrena, un istante solo che viene così all'improvviso, schiudendo un mondo meraviglioso. Tutto in quell'attimo diventa molto più che sublime, non c'è un aggettivo per esprimerlo. Ma quello che ti ho detto capita una sola volta nella vita, quell'attimo di quella notte lontana, un piccolo lampo al magnesio, c'est tout. (…) Quell'attimo l'ho vissuto oggi al fiume. Ero distesa su una barca che andava sola, pigramente sul largo fiume. Sopra di me solo il cielo striato di nubi, una musica veniva da un restaurant più in giù, il mio cuore era ubriacato da un solo pensiero, Mirella mi aveva invitato a passare un mese a Rapallo. Questo voleva dire che non l'avrei rivisto. Nel mio cuore danzavano una ridda folle quelle sole parole. Lo rivedrò, magari fra una settimana, una settimana soltanto.
Passavano davanti ai miei occhi tutti i ricordi che avevo di lui, il suo viso in tutti i momenti, le sue mani eano dappertutto; le picole onde del fiume, le foglie dei salici che tremavano, i suoi occhi erano il cielo. Il vento mi passava tra i capelli carezzandoli indietro, piano prima una ciocca, poi l'altra, come faceva lui e quelle erano le sue dita. Volevo vedere,vedere, vederlo ancora e i miei occhi si facevano più grandi per cercare il suo sorriso nel più remoto angolo del cielo.(…) Adoro i fiumi larghi, lenti, che hanno la maestà e l'imponenza di un dominatore. I colori dell'acqua piana, nei gorghi, così limpida, quell'improvviso temporale con quei colori dei pioppi, dei salici, delle immense rangées di alberi di tinte diverse a pennellate larghe, i cumuli di nubi ammassate, quel verde così strano che tutto dominava.
Ed ora è tutto finito.
</doc>
<doc id="103" genre="diary" gender="F">
7 luglio 1943
Al giovane Filippo il primo saluto di una ragazza di 14 anni (torta e candeline solo in sogno però - mannaggia – ora mi fregano la marmellata) ma tutto questo fra parentesi perché non è bello né istruttivo.
Ed ora – guardiamoci un poco negli occhi mio caro. Ben niente di divertente.
Ma davvero Filippo, stasera doveva esserci il mio primo ballo con un vestito bianco che mi aveva scelto Alberto. E invece maledizione quando sarò vecchia e racchissima, solo allora potrò comparire in società a danno di quest'ultima.
Ma oggi sono allegra e pazza. Sono talmente pazza che ho impiastricciato i miei zoccoli nuovi con figurine tagliate dal Bertoldo e tutte pitturate. Ho una vaga idea che mi metteranno dentro per insulto alla pubblica dignità. E che m'importa? Oggi sono vispa e arzilla come Fiammetta. Scusami Fi, non trovo miglior paragone.
Dopo mezzanotte ha infuriato un temporabile terribile con lampi e tuoni e intermittenze continue. Una cosa terribile, mai vista. Filippo, vuol dire che è un segno per me. Bene, qua la mano ragazzino, non sarà mica una fregatura come quello dei sogni degli ufficiali di marina. (…) Sono sbocciate un sacco di magnolie sulla pianta davanti alla mia finestra. Non poteva esserci un regalo più carino. Chissà se un ignoto ammiratore mi manderà un mazzo di gardenie, naturalmente che sì. Quando morirò un certo signor Dumas scriverà un romanzo per me intitolato “La signora delle gardenie” con Greta Garbo e Robert Taylor (Ah i dolci ricordi).
</doc>
<doc id="104" genre="diary" gender="F">
Venerdì 27
Le pene di questi ultimi tempi mi hanno fatto diventare silenziosa.
Ancora più silenziosa.
Gli altri trovano nel mio silenzio la noia.
Io trovo la serenità.
Mi piace ascoltare. Ma il rumore delle parole, il loro significato non mi interessa.
Di giorno è squillante, certe volte stridente, come cicale.
Di notte è profondo, pulsante, come le stelle. 
Le stelle pulsano col battito dei grilli.
Se non fosse così stancherebbero gli occhi.
Se le stelle cadenti fossero rumore, che cosa terribile sarebbe una notte piena di stelle.
Forse mi esalterebbero, come il rumore di una battaglia, come il canto di un trionfo. Ma passano silenziose. Il loro silenzio è speranza o rassegnazione? 
La luna in eclissi, un bambino dice: la luna è marcia.
I bambini e i poeti futuristi si assomigliano.
I poeti sono pazzi o sono eroi, ma il loro sacrificio è vano.
Il resto dell'umanità parla, parla, parla. Ha un continuo bisogno di parlare. Forse il silenzio delle cose li spaventa, o è il bisogno di sentirsi dominatori delle cose. Non lo sono, gli uomini sono vili. Non sanno che il loro rumore è una nota stridente, discordante. (…) Certe volte vorrei non sentire niente. Solo le voci della natura, solo il silenzio della natura. E immeggermi così profondamente in essa da divenirne una parte iscindibile. Come gli alberi, le rocce, l'acqua del ruscello. Solo così potrei trovare la pace. E la saggezza.
</doc>
<doc id="105" genre="diary" gender="F">
domenica 12
(…) Venerdì è cominciata la cosa terribile.
L'esercito italiano è disfatto, la Patria distrutta, è perduto l'onore.
Arrivano i soldati a gruppi di quattro o cinque, laceri, scalzi, con i fagotti sulle spalle, con i visi sfigurati, i tedeschi hanno strappato loro le stellette. L'orrore e il terrore della situazione.
(…)E' terribile come la storia si ripete. L'uomo non è responsabile delle proprie azioni, è legato a un destino che gira immutabilmente per l'eternità. Si aspettavano da un minuto all'altro l'invasione tedesca. Il cielo era grigio, afoso, un dito terribile sembrava sospeso nell'aria. Veniva voglia di scappare, scappare verso un cielo più puro, per poter respirare. Per poter vivere.
</doc>
<doc id="106" genre="diary" gender="F">
Da padrona di casa mia di tutto, ho cominciato a fare la serva, senza avere mai il possesso di 5 lire!, tutto in mano alla belva (Mariedda), era lei la padrona di tutto: faceva la spesa, cucinava lei come le piaceva, con i suoi gusti; se a ma non piaceva, non importava niente; non ero buona neanche a grattugiare il formaggio, le più volte me lo levava dalle mani, perché lo facevo grosso e io, disgraziata, al posto di spaccarle la testa, glielo davo! Sono solo frammenti quello che dico, ci vorrebbe la penna di Victor Hugo, e non la mia inesperta e poca cultura! A dire ciò che ho sofferto è una cosa… Di 15 giorni che ho sposato sono entrate in gelosia, subito pensando di perdere il regno. Una sera vostro padre, ai 15 giorni dalle nozze, venne dalla piazza e mi diede 2 o 3 caramelle, a loro no; se non ne aveva altre, che doveva fare? Che doveva magari darle e loro ma non a me. Ricordo che hanno fatto una scenata, di quelle con tanto sfarzo, non dico nulla! La sera, come buon principio, sono andata a letto piangendo, così ho cominciato il mio lungo calvario, per ben 20 anni! Dai primi giorni Mariedda cominciò a rivelarsi ciò che realmente era e disse: "Su mànnicu lu àcco jèo e Nennìna", ite dispiaghère! ("Il mangiare lo faccio io e Nennina". Che dispiacere!). Tanto per approvarla… Lei s'è fatta subito padrona di tutto e di tutti, senza nessun riguardo per me, come se non c'ero; lei faceva la spesa; il pasto, anche se era in ritardo non gliene importava affatto; quando ritornava dalla spesa restava giù e chiamava: "Nennì, vieni!". Era per darle solo a lei la prima frutta e la migliore, solo a lei e basta; se non c'ero io la pentola la mettevano dopo l'una; io avevo fame e dicevo: "Ma oggi non mangi?" "Ih, sa izza de Daddòne, pro mannicàre!" "Ih, la figlia di Daddone, per mangiare!…". Io, anche incinta e allattando, e come che ti prende la fame!, oh, quanta ne ho sofferto! Disgraziata, il più delle volte il pranzo consisteva fagioli e patate, "cassòla de currizòlu" ("casseruola di fagiolini") e basta, e pane, tanto a me non mi bastava, che nutrimento! Se poi mi lamentavo, che sguardi di cuore! La Peppa era terribile, io avevo paura di aprire la bocca, il mio nome non me lo ha mai detto, solo "sa ìzza de Daddòne" ("la figlia di Daddone") e basta. Non mi è mai entrata in camera quando i bambini nascevano; neanche quando salivo su li guardava in faccia; ne provavo un dispiacere enorme, non mi poteva vedere, essendo lei di alta classe e io ero "de su muntonàgliu" ("del mondezzaio"), secondo lei, ignorante come una bestia, ma di una cattiveria infinita, però sempre istigata dalla famosa padrona! Quante volte si chiudevano nella stanza, sole tra di loro a programmare e a giudicare, povera me! Poi si faceva quasi sempre "sos maccarònes de errìttu, a cariàre" (la pasta fatta in casa, a impastare") anche un'ora, tutte 4; se mancavo appena erano guai, non potevo neanche stare con i figli, neanche allattarli a lungo: "E ìnila, e mòveti!" ("E finiscila, e muoviti!"). Li prendevano fuori e io a sgobbare dentro e a lavare la roba dei bambini. Non mi hanno mai aiutato a lavare nulla, solo io; poi ritornavi da lavare e c'erano da lavare le scale, con spazzola e sapone, "a macchìne" ("come matti"), sempre con comando della padrona assoluta io, e lei, ossia Nennìna, tanto per farsi vedere che c'era anche lei, lavava la pietra della porta e basta! Quanta acqua consumavano, quanti secchi dal Càntaro (dalla fontana pubblica), non dico quella che portavo e alle volte si faceva il giro fuori per non sporcare le scale, sempre col suo ordine. Non era possibile che nessuno potesse reagire, c'era il generale e basta, bisognava stare sull'attenti tutti, e io soggiogata subito! Quando si finiva il mangiare, sparivano subito dentro a colloquio; a volte le sentivo tra di loro: "Ih, ca es minùtu su pràtu chi s'at pòstu, ca non bàstat!" ("Ih, non era certo piccola la porzione che ha preso!"). A lavare i piatti la Peppa o io, loro mai. La mattina a Nennìna sempre "s'ovu abbattatu" ("l'uovo sbattuto"), le chiare se le cuoceva la Peppa, io però non ne ho mai voluto, meno male, mi faceva una rabbia, e io, allattando, non avevo bisogno, tanto ero sana e affamata! Poi la famosa suocera aveva due facce: se era con me mi dava tutte le ragioni, appena entravano loro, io, sola, e si dava alla loro parte; non mi restava, come si dice, un filo d'erba in mano, essendo sotto il dominio della strega, compreso io che dovevo essere soggetta a subire, come lo stesso suo fratello che la temeva lo stesso, però certe volte litigava, meno male che era dalla mia parte! Ricordo quando litigavamo, io non sapevo neanche il perché, da nulla mi attaccavano tutte e tre, poi, quando era che Giorgio faceva rientro a a casa, per prima zia Nennìna: "Zitte, che non lo sappia Giorgio!". Ormai loro mi avevano ben sistemato, ero a posto e io, disgraziata, al posto di lamentarmi di quello che mi facevano, non gli dicevo mai nulla. Però lui se ne accorgeva che non ero mai contenta, come fare? Non era possibile con la famiglia che veniva, l'uno appresso all'altro, e la più vecchia - "Ih, ca ne ses fachènne mànc'unu, ispèzia de distùrbu!" ("Ma quanti figli stai facendo, guarda che seccatura!") - non mi poteva vedere, ogni e sempre, ma ogni discorso mi feriva, una vera strega, però era sempre istigata dal maggiordomo, s'intende, che ficcava il naso dappertutto. Che supplizio, il mio, a pensare ciò che mi hanno fatto subire mi si rizzano i capelli, ma se sarebbe di tornare indietro sugli anni, che non è possibile, non ci sarei stata neanche un giorno, che destino crudele! Io non ero buona neanche a grattugiare il formaggio perché lo facevo grosso e me lo levava di mano, la famosa, e io zitta, al posto di spaccarle la testa! Lì si faceva anche l'orto, "ì su e Pettenèdda, in Lampiòne" (nella proprietà di una certa Pettenèdda, chiamata Lampiòne): quanto i ho lavorato, anche lì non dico quanto! Veniva l'estate. Marièdda, con la scusa che aveva una specie di eczema, una malattia della pelle, come crosta, uno schifo, eppure si asciugava nello stesso asciugamano di tutti, io non lo sopportavo e le dissi un giorno: "Ma perché non ti metti un tovagliolo a parte?" Non l'avessi mai detto, che lingua, sebbene avevo ragione! Poi se ne andava al mare per tanti anni, con Petry e Salvatore, di 3 e 4 anni; ci andava qualche settimana anche vostro padre, sempre con suo ordine, s'intende. Una volta c'era lui e doveva venire al paese e le disse, a Marièdda: "La roba c'è ancora, qualche settimana verrebbe anche Francesca qui". Non rispose. Con la paura che io andassi là, sapete che à fatto? Caricò tutto, il giorno dopo è ritornata, tanto essa c'era un mese e stava bene, che cattiveria, per non godere io, tanto non ero sacrificata abbastanza da tutte le parti, c'era anche la suocera, un vero manicomio, tutte da una parte, io sola! Non ti potevi difendere, 3 belve, il peggio (era) che io sopportavo, disgraziata! Appena sposata, la mattina che mi sono alzata, ricordo che mi hanno fatto l'uovo sbattuto in una tazza di plastica che vostro padre lì si faceva la barba! Sapete che sono rimasta male. Cominciai a mangiare: pensate che era insieme col pelo della barba del giorno prima! Però l'ho lasciato, non era possibile! Allora la padrona lo diede a zia Nennìna che, senza parlare, se lo mangiò tutto perché per accontentarla, la strega! Non vi dico quando hanno visto il mio corredo!, non era tanto ma, come si usava allora, ho portato un po' di tutto, 12 di lenzuoli, 12 di tutto, sottovesti e quello che occorreva. L'hanno bene esaminato! La vecchia per prima: "Questi lenzuoli sono pannuzzèddoso de cuchìna!" ("tovaglioli da cucina"); li voleva più grandi. E Marièdda: "E se mi serve una camicia me la prendo, ordine mannu t'ap' a petiìre!" ("Non ti chiederò certo il permesso!"). Io sono rimasta "sicca" ("di sasso"), mi son detta: "Questa è veramente sa de Zanetti!" ("come la Zanetti!"). Che faccia tosta, s'è subito fatta padrona anche della mia roba! E qualche pensiero cominciava a frullarmi in testa, le sentivo sempre bisbigliando tra di loro, non si contraddivano mai, si ritiravano in camera a fare i commenti tra di loro, non hanno mai litigato, sempre sull'attenti con la comandante, quello che diceva era sacro, come se ci avesse fatto il lavaggio del cervello! Sono stata tre mesi e non ero ancora incinta, "sa vèzza: Da chi is gòi, a ìte bi cojuaìsa, vràte mèu b'at pèrditu chin tècusu, no at àppitu vortùna!" ("la vecchia: Dal momento che eri così, perché ti sei sposata? Mio fratello non ci ha guadagnato a sposare te, non ha avuto fortuna!"). E loro mi facevano l'occhio a lasciarla perdere, però era per non offenderla, e io intanto subivo e basta. Poi venni incinta, non vi dico le lagrime che ho versato! C'era la suocera che se era sola con me mi dava tutte le ragioni; appena entrava la badessa con loro, si faceva subito alla loro parte, e io rimanevo sola e colpevole di tutto, senza sapere il perché; il loro motto era solo attaccarsi alle minime cose da nulla, entrate subito in gelosia con la mia famiglia, c'era Grazia e babbo; io ci andavo, ho subito sentito il distacco dalla mia casa, e loro hanno cominciato a dialogare e a ingelosirsi perché dovevo rimanere lì, che c'era tanto da fare, e alla fine passavano le ore alla finestra criticando quelle che passavano nella strada. Avevano invidia di me che, al paragone loro, a quel tempo, non ero bella ma neanche brutta: "Ih, sa ìzza de Daddòne, cànno mànnicat bène si li ìdet sùbitu, qùssa cara es che'i sa nostra!" ("Eh, la figlia di Daddone, quando mangia bene le si vede subito, la sua faccia non è come la nostra!"). E l'altra: "A sa cara ne li pròicata, non che a nòisi!" ("Alla faccia le si vede subito, non come a noi!"). La vecchia ti fulminava col solo sguardo! Loro comandavano in tutte le cose, per i nomi dei bambini, per la scelta dei padrini, per tutto, io non ero buona neanche a comprare un vestitino, invece io li prendevo di un colore chiaro e bellino, come doveva essere adatto; andava la strega e li comprava oscuri e stonati, ma per lei erano meglio dei miei, s'intende! Come ero stupida a non alzare la voce, c'era da buttarle tutte e 3 dalla finestra senza peccato, invece per loro fortuna hanno trovato la fessa che sopportava tutto. Oggi certo non sarei rimasta neanche due giorni con loro, a costo di andare in mezzo alla strada! Tuo padre non sapeva nulla di ciò che io subivo, peggio per me, avevo la stupida paura che dopo litigavano tra di loro e era peggio, poi lui alzava la voce e sarebbe stato uno scandalo e perciò, malgrado tutto, subivo io, disgraziata. Sono cose da non credere quello che io ho sofferto con quelle disgraziate, non ne dico neanche un terzo per non farvi male, sono tutte cose vere, io le bugie le odio, in questo caso sarebbe una calunnia; io ci ho la mia coscienza e se dicessi delle cose ingiuste debbo dare conto davanti al tribunale Divino. Vi dico, non anima viva avrebbe sofferto quanto ho sofferto io; lì ho fatto la scema, sebbene capivo tutto ma non reagivo, ho lasciato sempre il lasciapassare per vostro bene, e intanto io subivo.
</doc>
<doc id="107" genre="diary" gender="F">
23.9.80
Sergio, volutamente stai coinvolgendo Alessandro in questa nostra situazione, invece di tenerlo fuori: sai quanto è sensibile, quanto è fragile, quanto è difficile anche – né puoi ignorare che non solo lui in particolare ma nessun ragazzino di 14 anni è in grado di subire o di affrontare o di sostenere una prova così dolorosa.
Lo stai distruggendo, impedendogli di riflettere da solo, martellando di parole (o scritti addirittura, come quella tua dichiarazione) per sentirti meno solo o per annullare la sua volontà e imporgli la tua, come volevi fare con me: ma non ti rendi conto che non è amore il tuo, ma assurdo e cieco egoismo? Se come donna potevo capirti e ho cercato di capirti e di sopportarti, come madre non posso che pregarti a mani giunte di riflettere, di non ossessionarlo più oltre: è una cosa fra te e me questa, loro non possono e non devono darei aiuto, non è giusto farli soffrire. Dovresti solo chiederti (e non chiedere a loro) con chi di noi due sarebbero più felici o crescerebbero più sereni e più equilibrati, ma questo tu non lo sai fare perché quando io ti dicevo sempre che l'amore vero è rinuncia, che l'amore vero ti rende più felice quando puoi dare, e non quando ricevi tu hai sempre sostenuto che per te l'amore è prima di tutto possesso (del corpo, della mente, di tutto): stai riuscendo, infatti a possedere l'amore e la volontà di Alessandro, ma ma non per amor suo – solo per amor tuo stai sottoponendo il suo già fragile sistema nervoso a una prova che non credo lo maturerà né tanto meno lo aiuterà ad affrontare meglio la vita. Lasciagli vivere il più serenamente possibile i suoi 14 anni, non turbarlo nè tormentarlo ancora: vedi, io ti dico che sono quasi contenta che stia dalla tua parte perché così non ha il trauma della scelta, sarei quasi disposta a fargli credere che sono una madre indegna perché non avesse rimpianti in questa scelta, ma non so se ciò sarebbe positivo per lui né tu lo meriti per come agisci con loro. Io ti propongo questo (e non te lo impongo come dici tu): tu e Alessandro restate a Latina in via don Sturzo e io penso alle vostre necessità finché vuoi o finché è necessario, però fai venire Donatella e Caterina con me (sto cercando un mini-appartamento a Latina e l'ho quasi trovato): la cosa finirebbe così fra noi due.
Non costringermi ad andare oltre.
</doc>
<doc id="108" genre="diary" gender="F">
Bitti 10 giugno 1965, giovedì mattina
Caro diario
Ieri notte ho dormito nella camera dove si ricevono di solito gli ospiti, con mia sorella Petry. Dopo spenta la luce le ho raccontato "La gallina magica" un film che ho visto ieri sera alla Tv. Era magnifico e lungo, tanto che Petry ha finito coll'addormentarsi. Mi sono addormentata anch'io e non molto dopo di lei. L'indomani, cioè oggi, sono stata svegliata dal rumore dei passi su in cucina. Alle 8 mi sono alzata e poi ho fatto un mucchio di cose. Ho mangiato prima del ritorno del babbo dalla sua uscita a una visitina ai bar di Bitti, perché di solito fa così, e poi è giunto il pomeriggio e son di nuovo qua a scrivere nella "mia" stanza. C'è tant'aria ora che ho fatto da parte la tenda; l'ha detto anche Petry. Poco fa sono andata ad imbucare una lettera. Spira un'aria un po' fredda ma non certo come quella di ieri. Adesso però ne sarai stufo di sentire cosa accade, pressapoco, a casa. Cambio argomento. Quasi, quasi non mi sto accorgendo che scrivo un diario e lo dedico a te stesso. Leggendo il Diario di Anna Frank, so che ha dedicato le bellissime pagine della sua vita a un'amica immaginaria. Anch'io, vorrei fare così. Aver una vera amica è ben difficile, e poi io non l'ho veramente e se l'ho non la tratto come una vera amica ma come una compagna tanto cara, non però che ci si può fidare, ne mi posso confidare con lei. Le voglio solo un bene di compagna e nient'altro, perciò anch'io avrò una mia amica immaginaria. Si chiama Giorgia ma preferisco abbreviare con "Giò". Dunque, carissima Giò siamo per sempre amiche. Forse però non sei tanto immaginaria. Il mio diario è dedicato a una Giorgia tutta particolare e abita a… Per ora non lo dico: forse lo scriverò un altro giorno. Tanto per cambiare ancora una volta, ti dico che domani è cioè l'undici mettono i nostri quadri cioè la promozione o la bocciatura di ogni alunna, con affianco i voti. Ho fatto un brutto sogno: mia sorella dice "Triste presagio: forse, mhm, chissà che non ti lascino Matematica". Io ci ho 5, 3, 7, 7 in orale, 7, 5, 5 in iscritto: facendo la media, che ne pensi Giò? Mi viene 39 (in tutto) diviso 7 e quindi 5 con l'avanzo di 4 punti. Pensi che mi promuovono? Talvolta, al solo pensiero della bocciatura, mi vien la voglia di piangere e me la prendo con i professori. Forse sono cattiva, ma forse ho un po' di ragione.
</doc>
<doc id="109" genre="diary" gender="F">
Giovedì 15 giugno 1978
A Roma con la padrona che rompe i coglioni come sempre. E' sempre la solita solfa con la solita stronza, più me, ancora più scema. DIMISSIONI DEL PRESIDENTE DELLA REPUBBLICA LEONE GUFONE BUFFONE. Sono le nove e mezza e piove a dirotto. Dio, che lampi e che tuoni. Felice non telefona. In treno mi sono ricordata di come batteva il suo cuore, l'ultima volta.
</doc>
<doc id="110" genre="diary" gender="F">
Martedì 27 giugno 19780
Il 6 luglio ho l'esame di laurea. Ultimo esame e primo di una serie di esami della vita. Adesso comincia la solitudine a farsi sentire più forte. Adesso aumentano le sofferenze le frustrazioni i dolori. Adesso sono più sola che mai, senza scampo senza lavoro senza soldi senza niente. Felice non può più fare nulla per me né io per lui. Cosa farò? Ho paura. Ho una folle paura. Ma a che vale? Occorre lavorare. Darsi da fare. Uscire. Fare concorsi. Informarsi. Sudare. Faticare. Morire. Cercare. Camminare. Devo ridurre le spese e stringere i denti. Sono sola. Nessuno può aiutarmi né difendermi. Adesso devo essere forte e lottare senza l'aiuto di nessuno.
</doc>
<doc id="111" genre="diary" gender="F">
Domenica 4 giugno 1978
Pallida idea di una thea. Nella realtà il profumo e il colore e l'armonia sono cose vive che la rendono creatura. C'è un grande profondissimo silenzio. E' Domenica ma non mi sembra. Sono sola in casa. Anna e Igor sono andati da amici, io cerco di ripetere ma non ce la faccio. Adesso ho mal di testa e la solita depressione, mentre stamattina stavo bene, ho fatto un bel bagno appena alzata o forse mi illudevo di stare bene, di essere euforica. Adesso che faccio? Devo smetterla di torturarmi. Ho paura persino di andare a casa. Ho paura paura pura. Ma perché. Devo affrontare un ambiente in cui io sono desublimata e scaduta di valore, agli occhi di mio padre, mia madre, dei miei fratelli. Ma è duro, duro da pensare e da sapere e da scrivere. E' vero? E' vero. Porterò dei regali a tutti: a Sebastiano il libro sulla pittura, agli altri un braccialetto, una crema, un libro, ecc. Ma io non posso conquistarli con niente, essi ormai sanno chi sono e non mi accettano. Nessuna mi accetta e neppure io mi accetto. Ma non so neppure io chi sono.
</doc>
<doc id="112" genre="diary" gender="F">
Sabato 15 aprile 1978
Ore 13. Mi sono alzata alle 11. Non riesco a trovare le "Odi" del Foscolo che mi servirebbero per andare avanti. Anche stamattina, niente, cazzo, non ho scritto una riga, cazzo cazzo cazzo. Ore 14,30. Ho trovato il nocciolo, le implicazioni foscoliane e pariniane della prima poesia del Satta. Non ho ancora mangiato. Sto facendo le patate lesse, un uovo sodo e i carciofi fritti e lessati con l'aglio, ricordo di come si fanno, più o meno. Mangio anche un po' di carne. Questa gatta Misha è una palletta. E' tenera e noiosa. Alla TV non c'è un cazzo. E' sabato. Piove da più giorni e pioverà ancora. Il nonno di Andreina ha detto: "Se piove il 9, piove tutto aprile!" E infatti, ecco qua. Anzi, dovrebbe piovere per quaranta giorni. Che strazio. E io ho tanta voglia di sole, di mettermi al sole sulla sdraio. Ore 24 circa. Ma ho ancora dubbi, e molti, su tutto. La stesura, poi, mi riempie di orrore e preoccupazione. "Interno di un convento" all'Aniene con Felice incazzato perché non sono andata da lui questo pomeriggio.
</doc>
<doc id="113" genre="diary" gender="F">
Bitti 9 giugno 1965, mercoledì
Caro diario
Questo è l'ultimo giorno di scuola. L'ho trascorso in modo più vivace e sereno di prima. Non ero contenta dentro di me. Avrei voluto che la scuola non terminasse mai. Chissà poi perché: eppure è proprio così. Ho cercato di imitare le mie compagne che erano tanto felici di essere giunte finalmente le vacanze: per me purtroppo non è stato così. Ripeto: non so proprio perché. Forse perché lascio i miei professori, le mie compagne e l'istituto dove forse non tornerò più, mai più. Se sarò promossa andrò in terza e quindi in un nuovo istituto che ultimamente si sta terminando. Sono incerta in matematica ma speriamo che tutto vada bene. Il professore poi è un pittocco, e dice che con 5 ½ non promuove. Ma sarà vero? Non so spero naturalmente di no. Ma cambio argomento. Fa un orribile freddo e soffia un vento del diavolo. A casa, proprio stasera che c'è babbo, è scomparsa Petry, mia sorella maggiore, strano, strano davvero prima di tutto perché non era mai successo, in secondo luogo perché proprio stasera e proprio a lei, alla maggiore, perché a casa è la più nominata: Petry qua, Petry là. Per fortuna è qui, adesso, a casa. Proprio ora mi dice "Ho un matto bisogno di andare giù (giù c'è il camerino). Poco fa sono passati un mucchio di ragazzi tra i quali Rinaldo Zanetti, vicino di casa, Bobbi Polo (vero nome Giampero Monea), e molti altri. Quest'ultimo a detto a Petry che il vento era maleducato. Petry ha sorriso per il semplice motivo che ha i pantaloni corti. Proprio ora ritorna. Dà un'occhiata distratta alla stanza, allo specchio e quindi esce di nuovo. Poco fa mi ha chiesto perché non le facevo leggere il diario. Tanto per non dire niente, le ho detto che non era un diario. Nella camera di mamma dove sono, c'è una luce così fiocca che sembra quella di una candela. Scrivo sempre, o quasi, vicino alla finestra e la tenda di nylon mi separa, quasi, dalla stanza. Proprio ora do un'occhiatta con una certa espressione di paura, morsicandomi le ditta, alla stanza: niente di anormale. Quindi mi rimetto a scrivere. Sento sbattere la finestra, cessa, risbatte e così via. Mio fratello Giovanni grida nella scala "Sa luche!" (La luce cioè di accenderla) e poi sale perché non accende. Grida ancora contro mia sorella Lucia e borbotta. Or ora sbatte ancora la finestra e la porta, come in un bizzarro concerto. Guardo fuori e vedo le foglie del campetto agitarsi con un fruscio di tante farfalle impazzite. Tante finestre sono illuminate: si distinguono le sagome delle persone. Di solito verso quest'ora si cena (saranno le otto) e quindi c'è daffare in ogni casa. Mia sorella Petry grida "Allughite" (Accendete). Sale le scale ed è subito su. Il vento ulula attraverso le imposte. La natura si scompiglia tutta. Mi rosicchio le unghie (ho questa pessima abbitudine ed ogni volta che mia madre mi vede, giù uno scappellotto!). Non so più che scrivere e ti saluto caro diario. Tra poco sarò su (mi sembra che ci sia aria di burrasca). Mi chiamano.
</doc>
<doc id="114" genre="diary" gender="F">
Martedì 30 maggio 1978
Ore 12,30. Questi sono i giorni più lunghi. Che barba. E' tremendo. Non mi va di studiare, soprattutto di ripetere. Mi ero messa Sabato a studiare col registratore e mi riusciva molto meglio, invece mi è caduto e adesso è da riparare. Uffa. Uffa. Uffa. Cosa farò, dopo la laurea? Non ci sono speranze di alcun genere. Ore 21,30. Ohe, qualcosa l'ho fatta. Stamattina al sole e poi questo pom ancora con Felix alla biblioteca di Economia e Commercio. Finalmente ho di nuovo il registratore e adesso ascolto Joan Baez. Sono tornata a casa dopo la cena a mensa, e ha cominciato a piovere a dirotto, proprio quando sono scesa dall'autobus, sotto casa. Domani è l'ultimo giorno. Sono sola mentre Anna è fuori e Igor è a dormire da Diana. Tra poco vedo un film in TV: "Diario di una casalinga inquieta".
</doc>
<doc id="115" genre="diary" gender="F">
Lunedì 18 dicembre 1978
Casino. Litigano perché il padrone di casa le caccia tutte, 'ste pettegole. Io sono nel casino più nero. Sono le dieci e mi alzo adesso, pensando al mio assurdo rapporto con Felice che si lamenta perché non scopa, ma intanto gli piace fare quello che facciamo. Sono io che sono un fallimento, uno zero come donna, una terribile immatura sessuale. Mi sono fermata allo stadio più primitivo e forse non voglio andare avanti. Non con Felice almeno, che non mi ha mai fatto partire completamente. Non sono mai partita con nessuno, non perdo mai la testa, non mi abbandono. L'amore di cui mi hanno parlato al cinema, alla TV, nei libri, nei giornali, per me non esiste, è un colossale falso, una colossale truffa. Non ho mai provato questo totale trasporto per un uomo, ricambiata. Non sono mai stata ricambiata, da nessuno, non nel modo in cui io desideravo. Ho perso Franco, ho perso Lello, ma quello meglio perderlo che trovarlo. Gira e rigira l'amore è sempre al centro della mia vita, anche se fingo di accantonarlo. Soffro molto a non amare e a non essere amata da Felice, a non avere un bel rapporto con lui, soffro moltissimo e mi fa male, mi sento menomata a non godere della sua bocca e di quando mi bacia, a non poterlo amare liberamente quando lo vuole e a non volerlo, quando lo vuole. Perché sono così stupida e non riesco ad avere dei rapporti sereni e rassicuranti con le persone? Perché nessuno mi ricorda e nessuno mi saluta, anzi tutti quelli che conosco un poco fanno finta di non vedermi quando mi incontrano? Io questo non riesco a capirlo. Vorrei parlare, parlare con Felice, ma non abbiamo un solo momento di tempo per parlare, facciamo roba e poi andiamo al cinema, ma parlare di me è un argomento che non piace a nessuno, né ai miei né alle mie amiche (buone, quelle, non mi hanno mai telefonato da quando sto qui), né a Felice. Sono proprio una disgraziata. Possibile che non piaccio a nessuno? Ma cos'ho? Insicurezza timidezza immaturità diversità emarginazione? Sono una emarginata, una diversa. Quando sto con gli altri mi sento e sono sempre diversa. Non riesco a stare bene con la gente. Questo discorso potrebbe allargarsi all'infinito. Ore 20,05. Vado al cinema con Bobby. C'è un film animato musicale "Allegro non troppo" all'Ausonia. Ho fame…
</doc>
<doc id="116" genre="diary" gender="F">
Bitti 11 giugno 1965, venerdì mattina
Cara Giò
Ho finito ora di leggere "Il diario di Anna Frank". Lo trovo molto bello e istruttivo ma anche educativo. Mi ha insegnato a sapermi veramente comportare e in tutti i casi. Ti meraviglierai al sentirmi dire che non sapevo ancora comportarmi bene ma non intendo dirti questo: è che ho capito veramente come affrontare una burrasca di famiglia, un dolore ed anche una gioia. Prima volevo gridare, quando ero ingenua, me la prendevo con tutti, quando gioivo volevo farlo sapere a tutti ed invece ora sono molto cambiata. Nel dolore sopporto pazientemente le mie pene, nella gioia mi voglio anzi nascondere perché nessuno sappia dei miei sentimenti. Ho imparato anche ad essere un po' meno irosa e focosa, perché lo ero molto. Ho imparato a studiare molto di più. A proposito, sai che cosa ho deciso di fare durante le vacanze? Studierò quello che nell'anno scolastico facevo ogni giorno: per esempio, il lunedì avevo, e avrò, Disegno, matematica, lettere (2 ore). Farò dunque lezione di Disegno, ecc. secondo il programma che ho fatto durante l'anno. Mi piace imparare l'inglese, la stenografia ma purtroppo non ho i mezzi di comprarmi i libri da me di inglese, né posso andare ad un corso di stenografia. Ecco: vorrei fare di tutto e giungo al punto di non fare niente! Ma questa volta mi vedrai, Giò! Inizierò da lunedì 14 maggio e non mi darò un attimo di tregua! Dovrò fare tutto nel pomeriggio poiché al mattino non ho troppo tempo a disposizione. Tanto per cambiare: oggi è una magnifica giornata. Gli uccelli cantano sopra il tetto della mia vecchia casa (in via Cavallotti; proprio vicino alla piazza dopo il corso Veneto) e formano un concerto con note tanto armoniose e bellissime che io gradisco assai. Sai stasera verso le 3 e mezza andrò a scuola: mettono i quadri di IIA cioè i nostri. Credo che mi mangerò le dita al punto di non poterti più scrivere. Anche l'anno passato ho fatto così ero troppo ansiosa, troppo nervosa e non sapevo darmi pace. La mia ansietà era mista alla amarezza di essere rimandata in Metematica. Prima di riunirsi il consiglio dei professori per decidere sulle nostre medie, il professor Piluzzi (di matem.) e Professor Burroi di Lettere mi chiamarono. Pensai: "Adesso che vogliono?". Andai. Appena fui sul marciapiede mi parlarono dicendomi: Prof. P. "Farina, voglio che mi tolga una curiosità alquanto grave, nei tuoi riguardi. La matematica ti piace si o no? Oppure non l'hai mai studiata?" Ero tanto confusa ma ricordo benissimo che dissi: "No, non m'è mai piaciuta e poi… non l'ho mai studiata appunto perché la odiavo". Prof. Burroi ribbatté "L'italiano ti piace, vero? E lo hai studiato in modo ammirevole. Devo però dire che sarò il primo che mi batterò perché tu sia rimandata in matematica." Ero convinta che non era vero però avrebbe avuto ragione, se lo avesse fatto. Prof. P.: "Promettimi di studiare la matem. durante l'estate e... poi si vedrà!". Non ricordo bene, tanto mi fece sbalordire questa proposta, ma risposi pressappoco così: "Bè, non so… ecco io credo… E poi perché vi preoccupate tanto…?" Prof. P. e B. "Perché tra poco facciamo le medie". Mi dissero di andare e le mie compagne mi si affollarono intorno chiedendomi cosa mi avevano detto, e questo e quello. Non risposi a nessuno, mi appoggiai stanca al muro e non dissi niente per tutto il resto della serata. Attesi ore di ansia e di dolore. Quando misero i nostri quadri per poco non cascai a terra: ero promossa! Oh, Oh Giò! Se fossi stata al mio posto! Ma sai che cosa ho fatto quella stessa sera? Sotto consiglio di mia sorella andai al bar di zio "Ginamona" dove il professor Piluzzi era solito andare. Mi avvicinai a lui e con la voce tremante gli dissi: "Professore, può venire al marciapiede? Vorrei parlarle". Non so come feci ad avere tanto coraggio ma egli venne dopo essersi abbassato fino a me per sentire. Appena fummo sul marciapiede gli dissi: "Professore, vorrei stringerle la mano". Sembrò sbalordito ma calmo mi disse: "E perché?" volevo rispondere per tutto quello che mi aveva fatto, per il bene che quel giorno mi fece. Ma non ebbi il coraggio e dissi incerta: "Perché… Perché…". Egli mi porse la mano con il suo sorriso di un padre, di quel padre che da anni cercavo, e che allora solo allora avevo trovato. Gliela strinsi con una commozione che ebbi appena il coraggio di mormorare: "Grazie" con un fil di voce e con il pianto in essa. Rispose: "Dimentica". E mi stupì ancora di più. Oh, come mi sentivo felice allora! Già, tu non lo hai provato ma se lo provassi sentiresti quant'è dolce essere promosse con un dolore subito preceduto da una gioia immensa! Non dimenticherò il mio professore di matematica, non dimenticherò mai il suo sorriso benevolo e affettuoso, così caldo e paterno, così dolce come una carezza!
</doc>
<doc id="117" genre="diary" gender="F">
Sabato 8 aprile 1978
Sapere di aver perduto per un soffio le cinquecentomila lire del presalario è davvero qualcosa che non mi dà pace. Solo per un esame che non ho fatto in tempo (il famoso esame di settembre, di Critica Letteraria II e mi presentai persino, ma non ebbi il coraggio di farlo) (stronza e stupida), devo rodermi e basta, tanto non c'è speranza. Adesso telefono ad Angelo e vediamo che succede, perché in fondo uno in più l'ho sempre fatto. A dormire da Felice. Al Nuovo Olimpia "L'altra faccia dell'amore".
</doc>
<doc id="118" genre="diary" gender="F">
Venerdì 16 giugno 1978
Ore 14 circa. Solita insonnia e solita sveglia prestissimo e solito mal di denti e di testa e di occhi e di orecchie e palle dappertutto. Felice non chiama, in compenso ha tf ziuccia e mi ha detto che mi manda 100mila lire, anche per comprarmi un bel vestito. Ma come faccio?! E' meglio invece che metta da parte più soldi possibile. Adesso devo finire di battere la bibliografia che non è molta ma è pur sempre una fatica e poi questo pomeriggio stesso spero di andare a fare le fotocopie e poi rilegare tutto e dare domani la copia al professore, cioè al suo portiere, oltre naturalmente a darne un'altra anche a Pedullà, il correlatore. E poi: andare a parlare con le monache per quel posto, darmi da fare per lavorare, guadagnare, anche se per ora sembra un improbabile miraggio. I vicini litigano: maledetto il giorno che t'ho incontrato. Proprio così, come al cinema o nei fotoromanzi. Due coniugi, un tempo belli e giovani, innamorati, e poi logorati dalla vita e dalle amarezze, senza figli e senza amici, soprattutto lei che doveva essere bellissima ed è ancora bella, ma sempre sola, prima con un cane, e ora anche senza cane, dato che è morto di vecchiaia. Ma io come finirò? Riuscirò a scrivere, a essere letta, a dipingere, a diventare critico letterario, a scrivere una vera storia della letteratura sarda? E a farmi pubblicare la mia tesi su Satta? Ma forse farei meglio a farmela discutere, prima! Vorrei parlare con Felice, ma il mio onore, la mia onorabilità potrebbe essere scossa da una semplice telefonata che sua madre potrebbe captare. Allora lei si sentirebbe autorizzata a considerarmi una ragazza senza onore se, sfacciatamente, gli telefono, e magari penserebbe anche che lo chiamo per anticipare, se mai fosse possibile, il suo ritorno. Sono distrutta: 17.000 lire di fotocopie. Gulp. Ho tanto sonno. Ho gli occhi pesti.
</doc>
<doc id="119" genre="diary" gender="F">
Sabato 8 luglio 1978
PERTINI PRESIDENTE. "Procurate de moderare, barones, sa tirannia, ca si no, pro vida mia, torrates a pedes in terra!". Ore 9,15. Adesso ci lanciamo nel bel mezzo della lotta, anche se non conosciamo il nemico da sconfiggere. Ha mille volti. Tragico. Come farò? Stamattina dovrei andare al Vaticano con Francesca. L'ho chiamata ma non c'era. Tra poco la richiamo. Igor è con me, ma stamattina mi fa molto, molto piacere. PERTINI. "Questa volta non si tratta di eleggere il Presidente, ma di cambiare il Paese…". Di Giacomo: "Che sole, che sole, che sole lucente, ma chi vuo' fa niente?".
</doc>
<doc id="120" genre="diary" gender="F">
Bitti 14 giugno, 1965, lunedì mattina
Cara Giò
Oggi, anzi ieri pomeriggio, è venuta la zia Maria, mio padre e Sebastiano, mio fratello. Ieri sera è stato terribile: è scoppiata una contesa assai burrascosa tra mia zia e mio padre. Mia sorella si è messa a piangere, io invece sono stata più forte, ho resistito poi sono andata giù con Petry e ho dormito con lei. Zia Maria e zia Nennina sono andate a votare giù allo scolastico: erano le 9,30. Mio padre e mia madre sono andati a letto come pure Lucy e "Bastianu". Stamattina sono stata svegliata dalle grida di zia Maria. Mi sono alzata alle 7, sono andata al latte con Petry.
Pomeriggio
Per tutto il quarto d'ora del pranzo, il babbo non ha parlato per niente. Non ha voluto frutta, ha fatto il broncio e basta. Ne sono dispiaciuta, anche perché a tavola hanno parlato solo i piccoli e cioè Petry, Bastiano, Lucy e io. Trovo che mio padre non è molto pignolo, poiché quando non è adirato non fa mai il prepotente. Infatti, quando si adira, trova che dire su ogni cosa e ciò mi secca molto, tanto che gli spedisco sottovoce, naturalmente, una sfilza di male parole. Non che lo abborrisca addirittura, ma non ho mai provato un sentimento d'affetto per lui. Che cosa ci posso fare? Non è colpa mia se non gli voglio bene. L'atmosfera di casa è deprimente. Il sole non è caldo anzi soffia un po' di vento per giunta freddo. Ho lo scamiciato a quadretti verdi, rossi e rosa e sotto una camicetta trasparentissima di nylon (nailon) e ho un po' di freddo.
P.S. Le votazioni continuano. Macchine si intrecciano e scorrazzano per andare a scuola, e sono quasi sempre piene di gente. Tutti fanno sforzi per ottenere voti alti. Fanno proprio di tutto.
</doc>
<doc id="121" genre="diary" gender="F">
Venerdì 7 luglio 1978
Sono le sette e mezza. Pertini ha ritirato la sua candidatura a presidente della Repubblica. Stanno votando ormai da otto giorni. Che stronzi. Adesso anch'io devo cercare di essere scelta, di avere un lavoro. Domani vedrò Francesca e cercheremo di darci da fare. Centeodieci e lode, si, ma cosa significa? Mai una laurea in Lettere è stata tanto deprezzata come in questo ultimo decennio. E' proprio a partire dal '68 che le lauree non hanno alcun valore. Anche ieri sera mi sono lasciata male con Felice, e poi mi ha richiamato: voleva andare al mare, ma non credo che ne avesse molta voglia. Ad ogni modo non posso assolutamente andarci perché alla signora è presa una grande frenesia di stare con Bruno. Pure la sera della mia laurea.
</doc>
<doc id="122" genre="diary" gender="F">
Lunedì 10 aprile 1978
Ore 17 meno venti. Torno da casa di Felice. Stamattina: Biblioteca nazionale. Ore 23. Mi sono abituata proprio male. Vorrei essere a dormire a casa di Felice. Non ho una lira. Mia zia non me li manda, mia madre, la solita vigliacca che non mi dà una lira da gennaio, non si fa viva. Forse devo pagare le tasse del terzo e quarto anno, o forse solo quelle del quarto, se mi danno il presalario del terzo. Magari. Sono tanto gelosa della madre di Felice perché lui le vuole tanto bene e di me se ne frega. Bisogna che per un po' non mi trovi in casa. Domani pom. non mi troverà di sicuro, vado ad accompagnare Igor in piscina, ma c'è anche un fatto, che lui mi può telefonare presto, anzi telefona sempre presto, e allora io sai che cosa faccio? Non rispondo. Vorrei tanto che mi amasse o che lo amassi, ma anche avere qualcun altro. E dove lo trovo? Mica semplice. Io troverò un uomo eccezionale, non uno qualsiasi come Felice. Gliel'ho detto anche oggi. Voglio essere diversa e fare cose diverse. Sono alienata. Il pensiero dei miei familiari che non mi stimano mi uccide. Perché devo essere sempre considerata insignificante, e quanto tiro fuori le unghie tutti ridono? Io sono destinata a fare la fine di mia madre, mia madre non è tenuta in nessun conto da nessuno, e così fanno tutti con me: nessuno si ricorda di avermi conosciuto, nessuno mi saluta e tutti fanno finta di non vedermi. Ma cos'ho? Sono un essere così amorfo? Alle Medie tutti mi esaltavano, e credevano che avrei fatto chissà che, adesso, niente, nessuno mi caga. Ma chi se ne frega. Merda a tutti. Le mie zie mi hanno insegnato a stare zitta e a subire, a non ribellarmi, neanche quando era giusto, e a un tratto io non ho più capito quando era giusto e necessario ribellarsi, essere me stessa.
</doc>
<doc id="123" genre="diary" gender="F">
Bitti 13 giugno 1965, domenica mattina
Carissima Giò
Sai che bellissima, arcibella notizia mi ha dato ieri Rinaldo? Dunque: sono andata in giro per il corso Veneto comprando fiammiferi, cartolina, ecc. poi sono ritornata a casa. Prima di questa c'è un negozietto che appartiene a "Martineddu", come lo si chiama abitualmente, e ci sono passata per comprarmi diavoletti (confetti di liquirizia neri). C'era Rinaldo che ha voluto stringermi la mano dicendomi "Auguri!". "Bè, non so perché!". Dissi io. "Perché sei stata promossa - e ripeté - "Auguri". Ne ero felicissima e sbalordita. La strada della scuola non era mai stata percorsa, con così gran gioia, da me. In Religione ho sufficiente, italiano 8, storia e geografia 7, francese 7, matematica 6, disegno 8, educ. Fis. 6. Spero che ti piacciano i miei voti, Giò. A casa ne sono tutti felicissimi. Ho già ricevuto £ 2.000: una somma che mai ho posseduto, quindi ne sono contentissima perché con i soldi che mi deve dare zia Maria, potrò comprarmi la bici, che desidero tanto.
</doc>
<doc id="124" genre="diary" gender="F">
Martedì 11 aprile 1978
80.000 da zia Maria. Igor in piscina. Ore 24. Ieri sera ero disperata. Ho dovuto chiedere i soldi a zia Maria e lei me li ha mandati. Adesso mi sento quasi in colpa. Quando ho bisogno d'amore, quando ho tanto bisogno d'amore, allora niente amore, non esiste per me, chiuso. Nessuno si preoccupa di me. Nessuno sa che esisto. Battono le ventiquattro. A 25 anni soffro ancora, disperatamente, perché non ho mai amato, non sono mai stata amata, e ciò di cui adesso sento di più la mancanza è l'amore di mia madre, che io non conosco, che non ho mai, mai avuto. Stanotte ho sognato che dicevo a qualcuno: ecco, vedi, io non ho mai avuto il seno di mia madre, per questo ne sento… l'esigenza, ma uel qualcuno se ne strafregava, non mi stava neppure a sentire, rideva e si girava a guardare qualcosa che era del tutto estranea. Stasera Felice è solo. Ancora Claudio non è tornato e avrei dovuto andare a dormire da lui, ma devo assolutamente battere la tesi, che non mi va, non va, mi sembra senza polpa e senza sugo, senza spina dorsale. Devo lavorare molto e seriamente, devo cercare di fare un buon lavoro, un lavoro che mi soddisfi, devo farcela, devo mettercela tutta. Sono ancora alla prima pagina, che sto battendo e ribattendo forse già per la decima volta: non mi soddisfa!!! Felice, buonanotte.
</doc>
<doc id="125" genre="diary" gender="F">
Bitti 12 giugno 1965, sabato mattina
Cara Giò
Oggi la giornata è iniziata male. 1°: mia sorella beveva il latte, siccome questa mattina ce n'era poco, né Lucia né Giovanni ne dovevano bere. Io non ne bevevo da una settimana; forse ancor di più. Ho chiesto di berlo e subito una baruffa indescrivibile tra me e mia sorella: ogni tanto volavano dei cazzotti e si spedivano pizzichi alle parti più tenere del corpo. Alla fine prendo una chicchera e inizio a prepararmi il pane. E mia sorella: "Ma guarda un po' che sfacciata". Faccio finta di non sentire: mi verso il latte e bevo. 2°: Mia madre, ancor più stizzita di com'era, dice (mentre vado alla finestra cercando di essere indiferente): "Gobbetta!" e mia sorella: "Già, dovresti un po' raddrizzarti se non vuoi diventare gobba del tutto!". E una risata. Non dico niente e corro giù piangendo. No ho avuto tanta stizza da mettermi a piangere e forse sono stata troppo debole ma non posso sopportare che mi dicano quello che non sono; chissà da dove hanno tolto quella parola così rozza e... brutale! Sono adiratissima. Mamma mi chiede ora se voglio lavare la cucina. E' il colmo! Ora si che posso dirle che è sfacciata! No, non lo farò! Ma forse son parole grosse: finirò per cedere.
Ore 10,35
Ho lavato la cucina. E' tutta ordinata e bella. Sono andata al pullman. Sono ritornata e mi son messa a scrivere. Mia madre ha ripreso a parlarmi. Non ne sono affatto contenta: avrei preferito non più parlarle né ascoltarla. Con lei non mi sono mai confidata, in nessuna cosa; chissà che cosa pensa di me e forse mi chiederà che cosa penso io di lei? Non lo so; sono e, credo, saranno domande senza risposta: non mi azzarderò certo a chiederle cosa pensa di me, non lo farò mai. Siccome mia madre deve stare in campagna perché mio padre è pastore, per circa 3, 4 mesi non la vedo. Quand'ero piccola era come se non l'avessi. Ho un bisogno grandissimo di tenerezza, di affetto materno ed anche paterno: non ho mai accarezzato mio padre né lui ha accarezzato mai me. Non mi sono mai sentita felice; provo ad esser buona e non ci riesco: se mi avessero voluto tanto o solo un po', di quel bene che voglio io, sarei stata, e ci scommetto, più buona, meno capricciosa, molto più attiva e studiosa. Non avrei mai parlato male! Lo so, sono pienamente sicura di questo poiché ne ho fatto l'esperienza con zia Maria che adesso è in campagna. Quando era buona con me, quando sapeva ripagarmi di una buona azione io, anche se non lo dimostravo, dentro di me gioivo: infatti con zia Maria vado troppo, troppo ti dico, d'accordo. Dunque, cambio argomento perché credo che tu ti annoi troppo. Stasera, spero bene, metteranno i quadri. Chissà che piagnistei, che grida e che gioiose pazzie: anch'io se sono promossa, naturalmente, ne gioirò fino ad impazzire, se sarò bocciata sarà solo colpa mia e credo che impazzirò ma di dolore tanto che non uscirò più, più, più.
</doc>
<doc id="126" genre="diary" gender="F">
Sabato 10 giugno 1978
Ore 11,30. Sono qui. Ho mal d'orecchi e un ascesso a un dente. Sono stanca morta. Sono tornata da casa di Felix poco fa. Vado a casa, in Toscana, domattina; non è ancora arrivato il certificato elettorale ma ci vado lo stesso. Il valzer del pipistrello. Felix dovrebbe arrivare adesso. Non vado dalle suore per un posto di insegnante, ma forse ci andrò questo pom. Sono stanca morta, debole, debosciata, sfinita. Devo ancora battere la bibliografia.
</doc>
<doc id="127" genre="diary" gender="F">
La stanza, gelida nelle eterne notti d'inverno, quando sembrava che anche le lenzuola ghiacciassero, fresca per contro nelle sere d'estate, restava deserta nelle lunghe stagioni della transumanza, quando il Padre scendeva dalla Bianca Montagna al verde mare, alla costa dorata e scintillante, al misero borgo negletto infossato ai piedi della Linguara, la montagna al Nord dell'Isola dalle cime frantumate ed incise, presto raggiunto dalla sposa e dai figli piccoli. Rimanevano al paese tra le colline le figlie femmine, razza disprezzata, come dimenticate in mano agli artigli insensati delle Zie. Soltanto per qualche mese all'anno la camera si animava, tuttavia pacatamente: da quella lontana costa tra il mare e la frastagliata Montagna tornava al Villaggio sulle alture la Madre, il cui viso assomigliava straordinariamente alla Madonna dell'Annunciata di Lorenzo Lotto: stessi colori dell'incarnato, bruni e spenti, stessi occhi timidi ed opachi, quasi che un velo di timore li offuscasse, stesso viso sottile e triangolare, le piccole orecchie nascoste da due bande irregolari di nere chiome che si conservarono tali fino alla più tarda età; sotto le ampie, cupe vesti si indovinavano, come in quella, i seni di un candore abbagliante, poiché mai le sue carni furono toccate dalla luce diurna; le spalle, rotonde e forti nei suoi più maturi anni; le gambe dritte e un poco grosse all'attaccatura delle caviglie; il corpo grande, nel complesso di una perfezione rara, comprese le piccole, languide mani e i saldi piedi, esprimeva una ritrosia inusitata anche nelle donne più restìe, un desiderio di annullamento, quasi una pervicace volontà di dissoluzione; la bocca minuscola sembrava serrare nella chiusa dei denti ogni segreto, le labbra quasi suggellate da innominabili misteri. Per lei, l'angelo della Visitazione non annunciò se non lutti e sciagure; l'aria mossa da quelle aperte ali non fu che vento di tempesta; il profumo di quei gigli non altro che odore di sangue e morte; paurosa di tutto come un passero, schiva e ombrosa come una giumenta giovane e nervosa - ne ricalcava in realtà la possanza dei lombi arcuati e solidi, il carattere suscettibile e fatuo - quasi sempre "tacita e muta" come una matrona nella iconografia romana, raramente abbandonata all'ira che tuttavia deflagrava a volte, quasi tuono nella bufera delle parole, quando la Casa e i suoi Penati erano scossi dall'odio, dalla miseria, ed immani gesti si levavano a sommuovere le acque apparentemente quiete dei caratteri; allora, anch'essa travolta, quasi obliando la naturale temperanza che la segnava come un fregio, diveniva Medusa e Gorgòne, pietosa e risibile, più che spaventosa, in vista… Tornava dunque la Madre, l'alta, sottile figura, quasi emaciata, soavissima nelle movenze, alla Casa, all'anello ferreo della cucina dove sedeva, affranta e sconfortata, nell'estremo angolo della stanza, subito attorniata dalle Cognate come per un assedio: ella cercava intorno il frutto modesto dei suoi parti, quelle figlie trascurate che crescevano selvagge, simili a piccoli topi, così magre da rasentare il rachitismo, il musino aguzzo, spaventati occhi dalle pupille dilatate da un terrore insensato e nascosto, inconosciuto e folle, pronte a fuggire la luce, quasi nate alle tenebre e al gelo. Le due bambine si avvicinavano quindi, caute e diffidenti come cuccioli, ed ella prendeva loro le mani e le mirava con sguardi accorati e lunghi, senza quasi poter parlare, e quando infine proferiva un motto dolente, la voce usciva in un soffio, così flebile da non poter essere afferrata. Osservava la magrezza eccessiva della loro persona, senza osare di rimproverare le aspre Cognate che la frastornavano intanto di chiacchiere e duri rimbrotti, mentre ella, spossata dal lungo, disagiato viaggio, aspettava invano un caffè, un biscotto; compativa l'aspetto selvatico e schivo delle piccole, che la accoglievano come un'estranea, una nemica, la quale avesse disatteso infinite speranze, i giochi, i pomeriggi e le sere di intimità e di baci mai dati; si accorava nell'intuire dalle fattezze smunte delle piccine i pasti stenti, i segreti dolori, tanto più grandi di loro, laceranti benché invisibili, e si struggeva senza parlare per la sorte crudele che aveva avuto per destino insieme ad esse. Irate, le Zie si levavano, come travolte da un vento infuocato, e si appartavano strette fra loro in un complotto incessante: avvertivano che la Madre le accusava con gli occhi dell'ignavia con cui allevavano le sue figlie e se ne risentivano, come di uno schiaffo dato in pieno viso, passando immediatamente dalla parte delle vittime e ritorcendo ogni sospetto sulla Madre. Per lunghi giorni non le rivolgevano la parola, se non per ordinarle come ad una serva che si occupasse delle varie incombenze che gravavano sulla Casa.
</doc>
<doc id="128" genre="diary" gender="F">
Sabato 17 giugno 1978
Ore 10. Felice mi ha tf ieri sera alle 9 e mezza, arriva questo pomeriggio ma non sa a che ora. Ritarda sempre. Ho fatto il bagno col guanto di crine e il nuovo bagnoschiuma. Che bellezza. I denti mi preoccupano moltissimo. Mi sanguinano e fanno male e ho le gengive gonfie e doloranti. Uffa. Adesso devo battere ancora un po' di bibliografia perché è troppo scarsa, poi andrò a far rilegare il tutto. Ore 3 e mezza. Ho finito ora di mangiare: fumo sul letto e penso a Felix. Ho paura. Mi deluderà ancora, come sempre quando ci rivediamo? Devo sciogliermi ed essere carina subito con lui, perché non amo il suo aspetto fisico ma la sua tenerezza la sua bontà la sua semplicità la sua dolcezza, anche se spesso è crudele cattivo finto falso. Purtroppo. Ho finito anche la bibliografia su Satta e adesso devo solo far rilegare, anche se non sono molto soddisfatta delle fotocopie, che sono venute alquanto schifose. Pazienza. Ormai… Mancano solo pochi giorni. Pochi giorni. Ho paura. Sempre paura. Ore 5 meno un quarto. Felice è a Roma. Adesso ho più che mai paura. Ho quasi terrore. Terrore Terrore Terrore Terrore. Viene qui. GONE WITH THE WIND.
</doc>
<doc id="129" genre="diary" gender="F">
Giovedì 8 giugno 1978
E adesso comincia la grande avventura-disavventura della disoccupata. Devo lavorare. Devo trovare un lavoro e questo insieme al problema della casa è uno dei più grossi problemi del momento. Ho parlato con ziuccia e con Brigida. Stanotte ho dormito (male come al solito) da Felice, che palle. Eppure continuiamo impenitenti a farci i sorrisi e i complimenti. Che strazio.
</doc>
<doc id="130" genre="diary" gender="F">
L'incontro con Laura 
Dopo i saluti d'accoglienza e presentazioni varie, vengo guidata in un locale nel quale dovrebbe essere la mia bambina sconosciuta e me la indicano là in fila con tante altre bambine. Prendo Laura in braccio dove letteralmente vola e mi si aggrappa e mi sbaciucchia da tutte le parti, è tutto un tripudio di risatine e gridolini e di carezze e di baci sul viso e sul collo e sulle braccia e le mani e le sue braccine mi stringono il collo fino a farmi male e sento sui fianchi le sue gambette che mi trattengono come in una morsa.
Mentre uscivamo da un ufficio entravano un gruppo di tragazzini dagli 8 ai 13 anni arrestati questa notte in città. Voltandomi ho visto che erano già al muro (a 8 anni) e che un poliziotto li stava brutalmente perquisendo. Negli anni a seguire ho purtroppo saputo dai giornali e dalla viva voce di Renzo che la polizia, i famosi squadroni della morte, questi ragazzini li uccide sistematicamente perché disturbano la quiete pubblica rubando ai ricchi per poter mangiare. Ogni commento è inutile, ma non mi si venga a dire mai più che le adozioni internazionali “sono una violenza sui piccoli perché li sradica dalla loro terra e dal loro vissuto”. Quale “terra” quale “vissuto” quale “personalità” hanno questi morti vivi e questi vivi già morti da difendere?
Una parte della legge brasiliana contro le adozioni internazionali dice testualmente così: “Il Brasile è un paese ricco e potente e può nutrire tutti i suoi figli”. Balle! Fu il commento di tutta la comunità quando lessero quel punto della legge e quando seppero del NO a ma e Laura.
</doc>
<doc id="131" genre="diary" gender="F">
Il secondo viaggio
Torno quindi in Brasile dopo 17 anni, un marito, due figli. Tante cose sono cambiate, evolute, maturate, dentro e fuori di me. Ho quasi 50 anni. Ho vissuto appieno la mia vita nel bene e nel male e quest'ultimo spesso mi ha spezzato....ma questa è un'altra storia, anzi no, è la storia per eccellenza, se non addirittura il motivo di questo incredibile viaggio....
Ho ragione di avere un nodo in gola e non solo per l'emozione che mi ha colto stamani a rividere Bahia dall'alto, bella sotto un sole cocente, con i suoi grattacieli e le sue baracche che dall'aereo sembrano casine in mezzo al verde, ma che oggi, viste da vicino, anzi già vivendoci dentro, mi sono apparse come 17 anni fa, terribili e disumane. Ho il nodo in gola.... per mia figlia, la mia adoratissima figlia nata 20 anni fa, qui a Bahia ed adottata da noi 13 anni fa. Mi viene voglia di urlare, figlia mia, figlia mia, più che figlia, anima e sangue e patire, un lungo infinito patire e momenti splendidi di gioia incredibile e bellissima e poi di nuovo buio e noi rifiutati... e dolore e dolore....Figlia mia e di mio marito anche se è uscita solo dal nostro cuore, invece che dalla mia pancia. Non siamo accettati, vuole la sua “mamma vera” quella che l'ha messa al mondo scomparendo subito dopo. Per i miei gusti ho di che piangere e piangere forte. Non sentirsi amati fa piangere anche i leoni. Per far felice Laura vorrei essere nera anch'io e bahiana. per farla felice sto affrontando questo viaggio che non sarà facile.
Fu un fallimento totale anche se subito non ce ne accorgemmo.
Nel suo infantilismo mia figlia aveva creduto... che la “sua mamma” sarebbe stata ad aspettarla ai piedi della scaletta dell'aereo. 
Sapere che era stata BUTTATA VIA e MAI RICERCATA è cosa che col tempo l'ha fatta ammalare. Come lo aveva capito? Forse predominante fra tutti i segni che il Brasile ha lasciato in lei fu la vista dell'orfanatrofio, il suo orfanatrofio, l'unica sua casa per sei anni e mezzo. 
Fu il pezzettino di carta dove lei era la prima, a tre mesi di vita appena, di una lista di bambini adottabili. Quel foglio Laura non lo ha mai avuto in mano ma... seppe ugualmente per le vie misteriose del dolore e dell'imponderabile. Fu la massa dei bambini abbandonati che ci attorniò per un pomeriggio intero? Fu il piccolino che prese in braccio quando andammo a visitare l'OAF? 
Senza dubbio il risultato fu: “ero anch'io così”. 
Anche adesso che ha 31 anni ed è lieta e serena di vivere con noi, non digerisce questa storia. Non l'accetta e non l'accetterà MAI. Il viaggio nel suo mondo che facemmo allora nella sciocca speranza di darle pace le ha spalancato gli occhi sulla triste realtà del suo essere venuta al mondo.
Laura è Laura. E' così. Grande e piccola, forte e debole, ricca e piena dentro... ma non è guarita... non guarirà mai...
</doc>
<doc id="132" genre="diary" gender="F">
Temporale a Bahia
Alle 4.30 sveglia per aspettare l'alba in spiaggia!
Il tempo ci tradisce: il cielo è pieno di nuvole nere che il mare riflette in altrettante oscurità. Sembra che cielo e mare si siano coalizzati per un lungo lutto... C'è qualcosa di terrificante in tutta quell'immensità nera in tremendo contrasto con i colori del Brasile e la sua accecante luce. Sole al mondo coll'unico rumore dello sciacqio delle onde... Bahia lontana e avvolta in una grigia foschia, ci mostra appena qualche luce sparsa qua e là. Per un attimo si intravedono i grattacieli e i campanili delle chiese più belle. Fra qualche minuto non si vedranno più perché una nuvolaccia nera le sta scaricando addosso un torrente d'acqua con la forza di un ciclone. Anche in tanto affascinante spettacolo noi ci sentiamo padrone del mondo! E ci piace assai! Il sole lotta per farsi spazio fra le nuvole e tra i bagliori rossi e arancioni e blu e neri e cielo sconquassato dal temporale... è quasi tutto più bello che se fosse stata una limpida alba. I colori che si alternano di continuo in un gigantesco caleidoscopio, ci regalano un momento lungo e irripetibile.
</doc>
<doc id="133" genre="diary" gender="F">
Vado matta per i bambini, tutti i bambini del mondo. Ho 32 anni e non sono sposata; ho invidia dei miei fratelli che ne hanno già tanti!
Sembra allontanarsi sempre più la possibilità che io ne abbia uno, diciamo, in modo canonico! Ho sofferto molto, anni fa, quando nacque e morì una creatura a mio fratello più piccolo. Era una bimba gravemente malformata e per la sua invalidità non ci sarebbero mai state cure sufficienti a farla migliorare. 
Non avendo altri affetti, mi ero attaccata a quella bimba in maniera forte, e determinata ad aiutarla a vivere a tutti i costi. Non mi fu possibile perché il buon Dio che in quel momento non mi sembrò per niente buono, una mattina la rivolle con sè. Piansi e mi disperai e la vegliai e dopo caddi in una grande depressione e mi arrabbiai con Dio per il dispetto che mi aveva fatto!
Dopo alcuni mesi decisi di avere io un'altra bambina e chiesi a Don Renzo Rossi, sacerdote in Brasile, se potevo mantenere una bimba all'orfanatrofio in nome e in ricordo della mia nipotina.
</doc>
<doc id="134" genre="diary" gender="F">
Giornata intera fra gli “alagados”
Molte cose sono state dette e scritte sugli alagados. Io dirò solo che la realtà supera ogni immaginazione. Qui non si vive, si muore lentamente e letteralmente affogati nel sudiciume, nella miseria, nella solitudine più cattiva e stupida che possa esistere. Le autorità non fanno niente! Buona parte degli alagados viene dall'interno con tanta fame, disperazione e miseria ma anche con tanta voglia di una vita migliore. Non hanno un soldo quindi benvenute le baracche sull'acqua che non costano nulla e che ognuno può costruirsi da solo. Vicino alla città c'è speranza di lavoro. Lavorando si può mangiare! Quando c'è l'alta marea la situazione può sembrare quasi normale, ma con la bassa marea, il sole cocente e l'umidità stagnante non c'è stomaco d'acciaio che resista !
Mando una preghiera a Dio senza tanto convincimento: da quando sono in Brasile mi sembra che Dio fosse molto distratto quando inventò il Brasile e assente ingiustificato quando il suo spirito passò su Bahia.
</doc>
<doc id="135" genre="diary" gender="F">
Era un estate torrida, afosa, i telegiornali ormai dedicavano grande attenzione al fenomeno meteo continuando a dare tutti i giorni consigli su come difendersi nelle ore più calde.
La temperatura era insopportabile, nella campagna era tutto secco, l'afa ti toglieva il respiro e la forza di lavorare, la notte bisognava lasciare aperte porte e finestre per creare corrente d'aria, e riuscire a dormire.
L'alta temperatura aveva fatto aumentare di parecchio i decessi di anziani in Italia, Francia, Spagna e altri paesi.
Ero andata in vacanza dai miei genitori, sapevo che mio padre ormai stava tanto male, il suo diabete lo aveva prosciugato, da giovane ci faceva paura a tutti in famiglia, ma adesso era lì nel suo letto, rattrappito, infreddolito, con sopra tre coperte e un cappellino di lana di pecora in testa, senza più neanche un briciolo di forza.
Io lo guardavo, gli tenevo la mano fredda e gli parlavo, lui accennava a qualcosa, ma io non capivo le sue risposte, continuavo a parlare, per far sì che sentisse la mia vicinanza, il mio affetto, e soprattutto il mio perdono.
Gli avevano praticato il coma diabetico, negli anni settanta, per curare la sua malattia mentale, ed ormai il diabete le faceva compagnia da trent'anni.
Il coma diabetico consisteva in una somministrazione di insulina, che provocava nel malato uno stato di choc celebrale, cioè perdita di conoscenza totale. Con lo choc, le cellule malate venivano messe sottosopra e secondo i dati medici nella maggioranza dei casi avveniva un miglioramento.
Dopo qualche ora, veniva somministrata al malato una bevanda zuccherata, per farlo tornare in sé, ma rimaneva ancora in uno stato di sonno-veglia, per tutto il periodo della cura.
Con questa cura era inevitabile che diventasse diabetico.
Nel corso degli anni il diabete gli aveva compromesso tutti gli organi interessati, meno il cuore, che era troppo forte per lasciarlo morire.
Avevo un breviario con preghiere poco conosciute, e sentivo che la preghiera avrebbe potuto alleviare questi suoi momenti di sofferenza, e cominciai a pregare, anche le orazioni meno note, e rimasi meravigliata perché dal suo movimento delle labbra mi rendevo conto che le sapeva tutte a memoria, quindi evidentemente lui pregava da solo ormai da tanto tempo. Questa scoperta mi aveva reso felice: se mio padre si era avvicinato alla preghiera, significava che dentro di lui, con il tempo, era avvenuto un cambiamento.
Durante la giornata, mi dedicavo al mio riposo fisico e mentale, ma il resto del tempo lo destinavo ai miei, tutti i giorni ero vicina a mio padre e cercavo di comunicargli il mio affetto con gesti e parole.
Io sapevo che lui mi sentiva e gli faceva piacere.
Non avevo mai visto né mia madre, né suo fratello, né sua sorella, e né sua madre dargli un po' d'amore nel suo letto di morte.
Mia nonna era una donna fredda, priva di sorrisi, e ricordo che mio padre ne aveva solo un grande timore.
Dentro di me avevo combattuto e analizzato i fatti e mi ero interrogata. Avevo trovato risposte ai tanti perché su quanto era successo nella nostra famiglia.
Il perdono ha preso il posto della rabbia e del rancore che provavo per mio padre, e anche per mia madre, che non si era impegnata a proteggerci. Io osservavo sia mio padre e sia mia madre e vedevo due poveri disgraziati, infelici da sempre, senza amore e senza pace, due esistenze sprecate, inutili, che stavano pagando il conto che la loro vita presentava.
Per me il tempo aveva svolto il suo compito aveva corroso il mio macigno, aveva reso polvere al vento il passato e così adesso i miei occhi potevano incontrare senza paura gli occhi di mio padre, e con la pace nel cuore potevo abbracciarlo con dignità.
Figlia e padre.
Durante l'estate mio padre non morì, durò fino all'autunno.
Con la sua morte nella nostra famiglia si chiuse un lungo capitolo, durato cinquant'anni.
</doc>
<doc id="136" genre="diary" gender="F">
Nacqui leggerissima.
Due chili e cento, rammenta la mamma alla quale chiedo:"Non erano forse di buon auspicio quei cento, lì, tutti soli?" ridiamo, divertite. La signora Santini, l'ostetrica, fu categorica: parto naturale anche a costo di far notte.
Una di quelle piogge che danno sollievo alla terra e tirano a lucido l'asfalto accompagnò il lungo travaglio. Nel tardo pomeriggio, sbucò il sole. Sui rotolanti delle finestre, pendevano ancora le gocce d'acqua, quando scivolai nella vita. Le venti e trenta di una sorniona domenica d'agosto. Firenze era deserta, continua la mamma, e tu sembravi una pallina di zucchero filato... più adatto rotolai o ruzzolai allora, invece di scivolai, scherzo di nuovo. Non partecipa più la mamma. E' immersa nei ricordi.
Lento e ozioso, l'astro incandescente, s'avviò verso la sua nicchia. Le dolci colline fiorentine inondate dal tramonto, mi diedero il benvenuto.
Mamma e babbo si erano sposati cinque mesi prima, il ventidue aprile, giorno del diciassettesimo compleanno della mamma. Il babbo era già grande, ventotto anni compiuti. Passione travolgente, colpo di fulmine il loro, disapprovato da entrambe le famiglie. Soprattutto da quella paterna, i Focardi, ben agiati, commercianti, proprietari terrieri. La mamma veniva da una famiglia povera, i Ghironi. Crebbe in collegio e a soli tredici anni iniziò a fare la domestica. Non so dire quale dei due fosse più bello. Alta poco meno di un metro e settanta, lei era snella, ben fatta. Il volto dai tratti zingareschi (Mario, suo padre, aveva origini gitane) incorniciato da un carrè di capelli neri e crespi. Alto e slanciato lui, soprannominato “Il Biondino”. Il volto di forma ovale, perfettamente delineato. Bocca grande, naso piccolo, occhi verdi, folte sopracciglia, fronte alta.
Coniglietti e carote, noci e scoiattoli, arcobaleni e farfalle furono i miei primi ninnoli.
Giocattoli a punto croce, punto catenella, punto erba, punto treccia, punto pieno, ricamati sul corredino. 
Situata a Troghi, un piccolo paese sulla strada provinciale che da Firenze conduce ad Arezzo, la casa era grande, fredda, umida. Complessa.
La prima parte, detta casa vecchia, fu costruita ai primi del '900; l'altra, detta casa nuova, aggiunta dopo circa venti anni. Entrambe distribuite su tre piani, collegati da rampe di scale in pietra serena. Ogni stanza della parte vecchia era pavimentata da piccoli mattoni lucidi rosso-fegato. Rifugio sicuro per bambini golosi... Nascondiglio perfetto per biscotti al cioccolato e pastine alla crema...
</doc>
<doc id="137" genre="diary" gender="F">
Mia sorella Antonia telefonò per avvisare che Flavio si era aggravato. Arrivai all'ospedale e vidi nella siepe vicina all'ingresso del padiglione un merlo dal becco giallo: fosse la morte, vestita di penne luccicanti, che stava aspettando?
Mio padre giaceva in un lettuccio dentro ad una stanza svuotata – gli altri degenti erano ciabattati via -: luminosa. Notai una lacrima immobile, come indecisa se scendere o restare. “Piange?” Qualcuno tenne a rassicurarmi; no, non piangeva: umori.
Morì da solo, in quella stanzona, perché ero andata a telefonare a mia figlia Valentina e ad augusto; quando lo rividi, la lacrima era ancora al suo posto. Sbirciai dalla finestra verso la siepe: il merlo saltellava sul muretto di recinzione con innocenza.
Pensai subito, con una pena trafitta che provo anche adesso, che mi aveva voluto così bene, da rendermi LIBERA da “se stesso” andandosene; quest'idea l'aveva immalinconito fino a piangerne: poco, però aveva pianto.
Ero la causa di quella lacrima: figlia crudele di un re Lear dai lineamenti mediterranei, figlia distratta, indifferente e lontana. 
Naufragai nei sensi di colpa rendendomi conto quanto fossero inutili e tardivi e cominciai a cercare nei grumi della memoria i gesti affettuosi che ci avevano avvicinati trent'anni prima e cancellando via via quelli che, in seguito, ci avevano discostati.
Col passare del tempo mi accorsi di aver costruito un infingimento fragile come un castello di carta perciò cominciai a scriverne a Claudio.
In ogni lettera tentavo confusamente di analizzare sentimenti e risentimenti nella giusta misura e, in ogni risposta, Claudio mi dava appigli per procedere, nuovi sentieri da percorrere, bandoli da sdipanare: un'attenta partita di ping-pong.
Attualmente vivo serenamente col ricordo del mio papà; in certi giorni di umore basso misuro il tempo perso e mi attorciglio malinconicamente sul reale significato di quella lacrima indecisa.
</doc>
<doc id="138" genre="diary" gender="F">
Il redattore C.T. fantasiò e scrisse e mi diede da illustrare delle filastrocche aventi per protagonisti una bambina pestifera ed un cagnone che l'aiutava ad uscire dai guai provocandone altri. Questa coppietta mi era insopportabile anche perché il redattore con malizia disarmata – quasi pudica – dava a capire di ispirarsi a quella che immaginava essere la mia vita a due. Il lavoro è lavoro e lo eseguivo (a nasotorto) ma altro che filastrocche! Le dimensioni della mia pancia erano ormai inequivocabili …
Come ogni cucciolo che si rispetti, Valentina nacque durante un temporale primaverile e, come ogni mamma sprovveduta ed entusiasta, le promisi la stabilità degli affetti, l'innocenza delle risate, la presenza dei genitori e la compagnia di un fratello con cui dividere, da subito, l'infanzia, i passi, i giochi: sorte opposta a quella toccata a me e mia sorella.
Era una bambina fortunata avendo a disposizione un affollamento che l'avrebbe osannata ad ogni farfuglio, rigurgito, sorriso, dente, tentativo; pur non avendo fatto in tempo a conoscere Lucia le restava una bisnonna: Gigì col suo cane Fufi e le candide galline ovaiole nella casa di cipria. Quattro nonni. Due zii giovanissimi. Una triszia, Giovannina Clotilde, nel paese di pietre e beole e due genitori ancora stupefatti di esserlo diventati.
Non avendo avuto da mia madre – quindi appreso – smancerie bamboleggiamenti e bacetti, ma ricordavo – per averlo adorato – un gesto di Flavio (identico a quello delle pastore della val Canobina): mettersi il figlio a cavalluccio sulle spalle per traversare torrenti, prati, dirupi.
Spavalda e fidente inforcavo il lieve peso di Valentina sul collo, le manucce aggrappate al mio viso e la sua risata come ordine alla sosta o al trotto: piazze, vie, mezza città, - potevamo fare il giro del mondo – con meta d'obbligo la buca della sabbia nel parco dove la bambina potesse giocare con i coetanei.
A quel punto aprivo il vassoietto delle paste e cannoli, bignè, sfogliatine e tartellette riempivano le lunghe ore coi loro sapori tiepidi: peccato di gola cui non sapevo dare nome e “perché” – in effetti disdegnavo i dolciumi -, pacificata dai vaghissimi sensi di colpa e arcicontenta che Valentina preferisse una mela, galleggiavo nella beatitudine.
</doc>
<doc id="139" genre="diary" gender="F">
Questa è l'esatta sintesi dei rapporti che intercorsero tra mio padre Flavio e me.
A fatica cerco di tesserne la memoria senza provare dolore. Inconsapevolmente ho riassunto il penoso labirinto della nostra convivenza descrivendo i gesti dell'uomo e della figlia che lo accompagna a pesca nella val Canobina: CONTROLLARE, SFIDARE, PORGERSI, RITRARSI.
A diciotto anni ero convinta che mio padre volesse spezzarmi.
Probabilmente intendeva difendermi – confusamente, oscuramente – dalla passione fiduciosa con cui mi avventuravo nel quotidiano col risultato di farla tracimare come un torrente in piena.
I miei entusiasmi lo infastidivano per la banalità da neofita e le mie scoperte lo annoiavano per averle già disvelate; le mie amicizie lo preoccupavano perché non intuiva di esserne geloso e le svaporate provocazioni lo diminuivano al mio stesso livello: persino sull'abbigliamento rivelava un'intolleranza degna di altre cause.
Arrivai ad augurare che mia madre Enrichetta si separasse da lui non osando pensare né figurarmi – a quell'epoca – di farlo io; mi ridussi ad infilare menzogne per fuggirne i controlli, a chiudermi in mutismi per evitare il dibattito e a ruminare ribellioni defedate.
</doc>
<doc id="140" genre="diary" gender="F">
Mentre faccio la domanda vorrei subito rimangiarla, non ho scampo; è uscita:
“Valentina, cosa ricordi della separazione dei genitori e di quello che avvenne?”
L'uscita del papà dalla casa non l'identifico ma l'entrata
…”fu contemporanea…”
- della tata si: mi portava alla pasticceria d'angolo, prendevamo cappuccini e brioches, ce ne stavamo sedute al tavolino della sala da tè come due signore di mezza età.
…”rimosso il dolore, conservato il cappuccino…”
Ricordo una enorme scatola di Lego
… “Valentino Bompiani l'aveva comperata per te durante una lunga camminata di confidenze appenate e di conforti…”
e che mi facevi sbattere le uova per la frittata ma non intuii
… “meno male” …
gli anatemi che ti fioccarono da tutti i nonni; comprensibili i suoceri ma Enrichetta e Flavio, i tuoi genitori …
… “già, furono durissimi; per non parlare dell' "Orti Studio" che fece quadrato intorno a N. …”
… mi piaceva avere due case, due camerette, doppi giochi, doppi itinerari, doppi amici.
… “e all'asilo, a scuola?…”
Finché andai al Montessori tutto filò liscio ma alle elementari ero l'unica, in classe, ad avere genitori separati, i compagni mi scherzavano; regalavo matite, gessetti quasi per ingraziarmeli. Poi, alla fine della settimana, quando andavo dal papà mi consolavo con Lorenza: lei era molto evoluta. Insieme, quando avevamo 8 anni, leggemmo e rileggemmo l'inserto dell' "Espresso" sulla sessualità, ricordi? – 
… “ricordo, ricordo …”
Poi mi portavi al parco e vuotavi nella buca della sabbia la sporta piena di pellerossa di plastica e ci giocavo coi bambini per interi pomeriggi …
… “la borsa, al ritorno, era più leggera: te ne rubavano sempre e tu non protestavi mai …”
Avevo capito di essere in una condizione dove è meglio perdere qualcosa per tesaurizzare ciò che resta, in quel caso la compagnia, forse un po' interessata ma pur sempre compagnia, dei coetanei. Mamma, da voi mi sono sentita amata e, quel che conta, ascoltata: mi dedicavate ATTENZIONE. Non ho ricordacci; per me è stato diverso e più difficile che per altri? Chissà …
</doc>
<doc id="141" genre="diary" gender="F">
Mia figlia liquida con poche parole quel vissuto: chi ha avuto, ha avuto … chi ha dato, ha dato … scurdammoce 'o passato, simme 'e Napule! Paisà …
Ognuno di noi nel confrontarsi con gli altri, cerca di dare una “rappresentazione” di sé che lo gratifichi: per piacere e per piacersi.
Valentina ha scelta l'immagine serena perché preferibile a quella problematica e, forse, anche per non ferirmi.
Me la comunica e ci crede: probabilmente pensa di essere stata davvero una bambina felice dove altri non sarebbero riusciti ad esserlo.
Oppure, sapendo di non esserlo stata, vuole dare di sé un'immagine vincente. Non ricorda o non vuole ricordare ciò che ha “veramente” provato? O è ancora troppo presto perché riesca a farlo affiorare? C'è dell'altro?
Le ripeterò la domanda. La risposta potrà essere del tutto diversa da quella odierna e rivoluzionare la “rappresentazione” che anch'io do di me stessa: simme 'e Napule! Paisà, … che diamine!
</doc>
<doc id="142" genre="diary" gender="F">
Arrivò il “Sessantotto”; Giovanni Arpino mi mandò una cartolina da Parigi: “Il est defendu de defendre”.
Il movimento mi trovò e mi lasciò quasi indifferente: avevo trent'anni e problemi terragni da affrontare e da risolvere. Il 7 dicembre vidi volare qualche uovo in piazza della Scala: Milano ebbe un brivido e continuò ad averne durante le prime manifestazioni. La poesia di Pier Paolo Pasolini, dedicata ai giovani poliziotti, rafforzò le poche idee che via via stavo elaborando.
Quando il 14 dicembre dell'anno dopo deflagrò la bomba in piazza Fontana cominciai a capire nebulosamente che una parte dello stato era in guerra con l'altra parte di stato, che si volevano colpire i lavoratori e destabilizzare la nazione.
Seguirono notizie vermicolose, processi, altre provocazioni; le formazioni estremistiche ebbero il loro da fare: i disordini e le sassaiole innescavano cariche e lanci di candelotti lacrimogeni. Ci furono morti tra i militanti delle fazioni opposte e gli appartenenti alle forze dell'ordine; i funerali che ne conseguivano erano ulteriori micce.
Milano era presidiata ma le dimostrazioni operaie ebbero momenti di sincera aggregazione e le bandiere rosse riferimento protettivo: nessuno poteva immaginare che quelli fossero i prodromi di tutto il peggio di là da venire. 
Lasciai il “Corriere dei Piccoli” per collaborare alle pubblicazioni di “Selezione del Reader's Digest”: tre libri di cucina con grandi tavole per la cui esecuzione trovai una tecnica lieve, mai usata per raffigurare verdure, quarti di carne, minestre e stoviglie.
Questo lavoro mi aprì la porta per accedere ad un ambiente sino ad allora mai esplorato: la pubblicità.
Iniziai la nuova esperienza. Non avendo più alle spalle, come supporto, una casa editrice, dovetti imparare a fatturare, a programmare e a scegliere.
Mi iscrissi all'albo degli artigiani per garantirmi pensione e assistenza mutualistica e cominciai a far visionare il mio book dalle agenzie pubblicitarie; Claudio mi aiutò fornendo nomi e indirizzi: buon viaggio!
In una ovattata e supermoquettata agenzia americana, venni messa davanti ad un uscio aperto. All'interno, il dirigente che doveva spiegarmi il lavoro da eseguire, stava al telefono dandomi le spalle. Quando la telefonata ebbe termine, feci un passo e varcai la soglia e, nello stesso momento, l'uomo si voltò: era proprio Augusto.
</doc>
<doc id="143" genre="diary" gender="F">
Uscivo di casa con una sorta di felicità selvaggia; mi girava la testa per la sensazione di libertà smisurata a disposizione; non avere più frottole da opporre a Flavio per ogni minimo ritardo, né discussioni per pareri diversi, né linee di bistro da cancellare, scarpette da nascondere mi faceva percorrere, in falcate leggere, una strada incantevole dove i fiorai offrivano violette e mughetti.
Uscivo di casa e me ne andavo a raggiungere N. e gli altri in qualche trattoria della via degli Orti o a consegnare il lavoro in casa editrice Bompiani o per una convocazione al “Corriere dei Piccoli” che aveva cambiato sede, direttore e redattori. Vi trovavo Mario Uggeri e i suoi cavalli impennati, Leone Cimpellin annodato al telefono, Aldo di Gennaro sempre più bravo, Jris de Paoli così ruvida e poetica, Giorgio de Gasperi e – appena rientrato dall'Argentina – Hugo Pratt che, con consumato istrionismo, ci narrava mille avventure (vere o false, che importanza aveva?).
Vi trovai anche Augusto.
Non Augusto vero e proprio in carne ed ossa: il “racconto” di Augusto.
Volta per volta il redattore capo, con aneddoti saporiti e spiritosi, ricordando fatti e persone e luoghi e lavori di tempi precedenti, prese a descrivere un geniale pubblicitario emigrante in Toscana. Da alcune precisazioni potei abbinare l'uomo di cui si parlava con la pagina a colori – ritagliata con cura da una rivista – che da ragazza avevo appesa sopra al tavolo da disegno. La fotografia ritraeva un quarantenne vestito con l'eleganza sciolta e vissuta dei terrieri inglesi (assolutamente non usuale in quei tempi ingessati), nella mano un bicchiere, al fianco un setoso bassotto adorante, ombre e luci riverberate da un grande camino, mobili d'epoca e, ben visibile, una bottiglia di vermouth Cinzano.
Quell'uomo sconosciuto col suo cane rappresentava un certo ideale che mi ero favoleggiata e me ne ero un po' innamorata: il suo sguardo malinconico era stato decisivo.
Mi guardai bene dal riferire al redattore capo della pubblicità ritagliata anni prima e di quella cotta assurda: temevo i lazzi dell'intera redazione e dei colleghi disegnatori.
Adesso, quella pagina è di nuovo appesa e Augusto sta prendendo un po' di sole, qui di fuori, nel prato della casa color cipria: il golfone smollato, il cane vicino, lo sguardo malinconico oltre i verdi stillanti degli alberi dopo la pioggia.
</doc>
<doc id="144" genre="diary" gender="F">
Borgo Flora 5 novembre 1981 (Presentazione)
Caro quaderno,
ti accorgerai subito che sono un pò tocca, già solo per il fatto che alla mia età con un marito e 2 figli da badare, una grande casa a due piani da pulire, galline, conigli e maiale quando manca mio marito e mio figlio, devo badare, orto e campagna con mio marito devo fare spesso tante cose (quindi pensa tu se vado a mettermi a perdere tempo con te che non serve proprio a niente e per giunta con la poca scuola che hò, ti puoi immagginare che pasticcio sarà) Però devi sapere che ho troppa voglia di parlare con qualcuno delle mie idee dei miei pensieri ecc. … Sò che se tu potessi parlare mi diresti (quardati intorno e c'è tanta gente, trà la quale potresti trovare la persona giusta per stringere amicizia con la, a maiuscola e poi tuo dovere sarebbe di trovare la maniera di costruirla con tuo marito.) Io ti rispondo che ci ho provato e come, ma purtroppo in questo ho fallito da sempre e chissà il perché? Forse lungo tutte queste pagine potrai capire qualcosa di me speriamo. Devi sapere che nel mio primo anno di matrimonio la delusione è stata cocente sul fatto che un marito può anche non essere capace di essere amico della moglie, quindi quanto spesso sono stata sola in casa mi sentivo scoppiare dalla solitudine e prendevo penna e quaderno per scrivere la mia tristezza, ma dopo alcuni anni l'ho rivisto e l'ho bruciato perché era incomprensibile pensa che erano 10 anni che non scrivevo più se vedessi la mia pagella della quinta elementare ti spaventeresti. Ora però stando vicino ai miei figli per aiutarli a scuola, e leggendo spesso perché mi piace la storia e l'informazione, geografia e scienze anche un pò i romanzi e la politica, sò di essere all'alteza della mia misera cultura e poi ho deciso di accettarmi come sono compresa l'ignoranza quindi hò messo nella facciata la mia foto con tutti i miei dati per sconfiggere ogni tentazione di bruciarti, perché mi guarderò e capirò che tu quaderno sei la vera Luisa nel bene e nel male e rinnegarti sarebbe un suicidio. Mi auguro di vivere abbastanza per non scriverti solo la mia vita da oggi e in poi ma di poterti raccontare anche il mio passato e tu quaderno cerca di sopportarmi.
Luisa
</doc>
<doc id="145" genre="diary" gender="F">
Martedì 24 ottobre 1984 (Rifiuto di Robert per il pisgolo[go])
Venerdì scorso è stato l'ultimo giorno che sono stata dalla pisgol[og]a del consultorio, ho chiuso con queste visite senza risolvere il problema di Robert e il padre per il loro rifiuto a queste visite, per quello che riguarda mè grazie a Dio il momento terribile è passato e spero che Dio mi dia sempre la forza per mantenermi dentro la mia personalità e identità. Venerdì doveva essere un appuntamento di famiglia, speravo che si realizzava perché questa estate Dante con me una volta ci è venuto e proprio lui ha accettato la data con la dottoressa abbastanza vicina, però il giorno dopo era agitato e mi rimproverava per avercelo convito a venire con me, poi il giorno destinato venne la trebbia per il raccolto dell'orzo e così finì lì, ma poi lui ha avuto sempre più difficoltà con il figlio e ci soffre fino a sentire, disturbi fisici, così gli ho riparlato della dottoressa facendogli capire il momento critico che attraversa anche Robert che soprattutto su di lui ha il rifiuto fino all'odio, alla mia decisione non vedeva una risoluzione però non si oppose, la stessa cosa è stato per Robert. Giovedì quanto a Robert gli ho ricordato dell'appuntamento, ha alzato la voce e detto parole volgari anche verso la dottoressa cambiando di colore e detto che non ci fosse venuto neppure con la catena e se ne è andato a dormire. Quest'atteggiamento mi ha sorpreso e fatto venire l'idea che ha qualcosa nel carattere uquale al padre, spesso questa estate si è sfogato con me di come la vita le sembra brutta e inutile e come si sente fiacco e senza voglia di fare niente, e che spera che il padre muore così respira, io rispondevo di capirlo un pò perché era capitato anche a me e perché a 15 anni un pò capita a tutti; ma sé per vivere la tua vita credi che ai bisogno dell'assenza di tuo padre sei fuori strada, perché anche se brontola troppo nel senso negativo rinfacciando i piccoli errori come se fossero cose tanto terribili non avendo riuscito a far bene un lavoro o una dimenticanza, oppure ti rinfaccia le spese, in realtà a scuola te ci manda e sai che se volessi frequentare qualche sport non te lo impedisce e anche per uscire in realtà esci abbastanza per i 15 anni nonostante i brontolii e rifiuti a parole, quinti stai meglio di tanti altri che oltre ai genitori non apprezzabili per tante cose, hanno impossibilità vere per realizzare le loro ambizioni o per mancanza vera di soldi o per principio dei genitori e coi fatti impediscono ciò che vogliono ai figli, quinti perché tu credi che senza di tuo padre saresti felice?. Mi ha risposto perché non sarebbe obbligato a sopportare la sua presenza che gli fà schifo così qualche volta anch'io e non si dovrebbe vergognare fuori con gli altri. Gli ho fatto notare che fa parte della vita per tutti una parte di ostacoli e nessuno può dire con sicurezza che se non ci fossero sarebbe più bello, e gli ho detto che per me lui si trova ora difronte a un sacco da incollare più pesante delle sue possibilità, una persona umile e non egoista a scaricarlo agli altri riconosce che non ce la fà e trova la maniera un pò per volta di riuscirci anche chiedendo aiuto a un dottore quanto si tratta di sovrappeso pisgologo e questo vale anche per tuo padre che il sacco della vita gli è sempre stato pesante ma l'umiltà di misurare la sua possibilità e quindi trovare la maniera di diminuirlo gli è mancata, e allora quanto la stanchezza lo soffoca l'egoismo lo porta a scaricare sugli altri. Gli ho fatto la proposta chiara a Robert di prendere quell'appuntamento alla dottoressa che l'anno scorso mi ha un pò aiutato a superare la crisi, quel giorno che si sfogò con mè e mi ascoltò senza nervosismo cercai di dirgli che andare dalla dottoressa in famiglia poteva aiutare un pò tutti a capirci facendo capire in quali occasioni si scarica il proprio sacco agli altri, lui alla mia proposta non rispose con fiducia e disse che per il padre solo era utile, io insistetti che un dottore questi problemi li risolve in famiglia e lui rimase senza decisione e mi lasciò decidere a me. Guel giorno si è comportato come un ragazzo grosso ma coscente che le sue idee e sentimenti potevano non essere giusti e si appoggiava, come è normalissimo a 15 anni si è bambini, invece la vigilia era presuntuoso ed egoista dicendo di non aver bisogno di nessuno e che sapeva lui come la pensava, in mezzo a tante parole più o meno inutili e nevrotiche gli sono scappate alcune molto significative queste: "Se io sono così, la colpa è vostra di tutti e due da sempre, certi comportamenti! Ricordo anche da piccolo!:" Queste parole dette quasi a se stesso con espressione grave mi hanno detto che c'è veramente la necessità di smuovere qualche ristagno in mente mi sono tornati alcune cose difficili da spiegarmi, perché anche se qualche volta ho cercato di entrare in confidenze con lui anche da piccolo quanto sapevo che era turbato per qual'cosa, mi rispondeva "non lo so" e credo che era sincero, perché da bambini deve essere difficile distinquere e spiegare i sentimenti brutti sù i genitori, sù altri argomenti i belli e brutti mi raccontava tutto e mi chiedeva consiglio, ne racconto uno di atteggiamento particolare che io capisco in un bambino di 5-6 anni come èra Robert, il suo turbamento, ma lui è stato esagerato capii che aveva una sensibilità molto accentuata sotto la sua timidezza, e forse come diceva la sua maestra un'intelligenza che lo portava ad approfondire ciò che circondava più degli altri mostrandosi più maturo della sua età, dire questo su lui adesso è pazzesco perché tutto si è capovolto è ègoista, insensibile su tutti e tutto, menifrechista tutto più del normale. Mia madre, circa 8-9 anni fà venne a farci visita dalla Toscana e si era vicino al compleanno di Robert così gli portò per regalo una bella camicetta (I rapporti con Dante erano movimentati c'erano gli interessi di mezzo che qualche anno prima turbarono l'atmosfera familiare quanto ancora i miei genitori abitavano quì e Robert coi nonni aveva il suo rapporto affettivo.) Quanto arrivò eravamo tutti a casa, dopo di mè salutò Robert che già vedevo incupirsi invece di sorridere, gli diede il regalo accarezzandolo e chiese se era contento di vederla, Robert non prese il pacco ma scoppiò a piangere scappando in camera sua per almeno mezz'ora, neppure il saluto ricambiò, restò chiuso in se stesso col viso serio per giorni, mamma se ne andò già la sera, cercò di farsi dire da Robert perché piangeva ma restò senza la sua risposta. Mi colpiscono le lacrime anche perché orgoglioso come éra non piangeva quasi mai soprattutto in presenza di altri, venerdì decisi di andarci ugualmente dalla dottoressa anche sola (Dante si è rifiutato con lo stesso atteggiamento del figlio) con la speranza di poterle raccontare quest'episodio, capire un pò questo capovolgimento della sua personalità, soprattutto accontentarmi, visto impossibile le normali visite dirette, di acquistare un pò più sicurezza e meno angoscia in mé pensavo che sapendo chi è Robert oggi e chi era da bambino, attraverso di qualche episodio sia da piccolo che adesso, sarebbe stato meglio di niente per un mio rapporto con lui più sereno. La dottoressa mi disse che non serviva a niente che gli parlassi di lui e non poteva farci niente se a scelto così Robert significa di non ritenerlo necessario, io risposi di capire, che lui non poteva giudicare sul mio pensiero per gli altri, ma gli promisi di raccontare episodi a forma di dialoghi e con distacco da parte mia, non c'è stato niente da fare, ha detto di non potermi ascoltare se non solo ciò che riquardasse la mia persona, mi disse che sono insicura, io risposi con voce calcata perché le trovavo inutili quelle parole: "certo se avessi la sicurezza non mi troverei quì:" Poi parlando di qualcosa di me, le mie risposte erano con qual'cosa della mia famiglia insieme alla mie personali, lei insiste di non nominarli e potevo chiedere di nuovo l'appuntamento per la mia insicurezza ho detto che non mi serviva e così l'ho salutata. Non capisco come sia possibile parlare di mé senza nominare la famiglia se i miei problemi sono loro, per esempio come quanto non sò che dire e ne che fare. Mi fermo quì troppo lavoro mi aspetta. 
Luisa
</doc>
<doc id="146" genre="diary" gender="F">
11 luglio 1983 (Io e Robi)
Con Robert ho molto chiacchierato nei giorni dopo che ha lasciato la scuola sia per aiutarlo ad accettare il padre e per fargli capire quante sofferenze avrei io potuto evitare non fossi stata tanto ignorante, perché tanti errori nella vita si fanno per mancanza di cultura e questo un pò vale anche per suo padre. Per cercare di diminuire il suo odio e disprezzo verso il padre: "che io trovavo un pò impressionante quel modo egoista di giudicare e condannare per qualche difetto e poi dette da lui che non si cura mai di guardarsi allo specchio per guardarsi i propri difetti e fare quello che può per non ripetere i difetti che trova negli altri:" gli ho fatto notare che continuando con quel passo lui sarà un uomo peggio di suo padre senza nemmeno la scusa della sfortunata infanzia e che non gli può certo dire che sia mai stato fanullone che desiderava tanto diventare qualcuno nel ciclismo (le frasi tra le virgolette non significano solo il mio pensiero, ma a Robert glie'le ho dette, queste sono le realtà dell'ignoranza non saper scrivere) oppure avere una cultura, ma con tanto rimpianto ha dovuto rinunciare, e in questo puoi dire che lui è quello che è non per sua pigrizia oppure perché è felice così, e tù questo lo sai benissimo, lui ha potuto prendere dalla vita quello che gli ha offerto, mentre tu sei accecato a criticare solo gli altri e non trovi tempo di vedere le belle cose che la vita ti offre e non le utilizzi e quinti quì sei inferiore tu, e non hai diritto di condannare qualcosa quanto tu invece di lavorare per evitare ciò che non ti piace ti metti a sedere a criticare. Gli ho raccontato come mi sono ritrovata sposata col padre e i miei tentativi di separazione e la mia insoddisfazione che è un miracolo se non sono rinchiusa in qualche ospedale psichiatra, perché tutto ha un solo significato. Cresciuta in ambiente chiuso senza scuola, non conoscevo nulla degli altri e della vita nel mondo, sapevo solo che le sole due cose esistenti per l'avvenire, sposarsi o farsi suore non mi soddisfacevano, la mia personalità e sensibilità mi dicevano tante altre cose, ma non ho mai avuto neppure il coraggio di dirlo mai a nessuno, tanto sentivo sia da anziani che da ragazze parlare solo di queste due scelte che tanto smaniavano soprattutto di trovarsi un fidanzato, che io avevo qualche dubbio su di me se ero normale e poi la mancanza di gioco e di amicizie da piccola, mi ha impedito di paragonarmi nel bene e nel male con gli altri e conoscevo solo i miei difetti, le virtù le vedevo solo negli altri, si può immagginare che confusione avessi a 15 anni, l'insicurezza su di me era tanta e tanta anche la paura di non riuscire a fare qualcosa da grande restare a muffire inutilmente mentre tante passioni mi bollivano dentro a volte la sofferenza di non riuscire a vedere qualche strada, era tanta da pregare di non svegliarmi qualche mattino, sposarmi non ero sicura, perché gli sposati che conoscevo non mi piacevano vedevo la loro falsità ipocrita tra loro e mi ripugnava se pensavo al loro completo amore giurato in chiesa davanti a Dio e poi l'amore verso i bambini era tanto che non potevo non soffrire per tutti quelli che ne avevano bisogno e pensavo che sposandomi rischiavo di mettere altri a soffrire invece di cercare il modo di aiutare quelli che già esistono, farmi suora ero indecisa perché non accettavo il fatto che si doveva giurare di non sposarsi mai avendo scelto l'ubbidienza e la dedizione ai superiori e al prossimo, nei due casi avrei dovuto giurare ubbidienza o al marito oppure ai superiori che avevano l'autorità di mandarmi dove credevano per tutta la vita, io pensavo perché non bastava giurare sul vangelo di seguire l'esempio di Gesù e avere la propria autorità di scegliere di correre dove più c'è bisogno d'amore, per esempio nell'arco della mia vita anche la mia famiglia potevano aver bisogno di me, oppure potevo prima di morire in vecchiaia anche incontrare un uomo tanto solo e buono con i miei ideali rivolti al prossimo e allora che peccato ci sarebbe stato? Avrei dovuto scegliere di restare in famiglia a studiare e lavorare per non sentirmi di peso ai miei e prendere qualche diploma di studio per occuparmi di cose sociali, ma questo ora posso dirlo, allora sentivo solo gli sguardi preoccupati dei miei genitori per quella strana ragazza e di figli ne avevano 5 da sistemare e mi sentivo tanto male nel vederli preoccupati alla fine ho smesso di pensare e come un barattolo sulle onde del mare ho lasciato fare al destino e tutto questo perché i miei erano ignoranti con paure inutili e così mi lasciavano anche a me crescere nell'ignoranza che mi piaceva studiare non glielo mai dissi ai miei perché per varie cose a scuola ero stata somare e c'era tanto lavoro il coraggio mi mancò di fargli spendere i soldi e non essere promossa. 
Luisa
</doc>
<doc id="147" genre="diary" gender="F">
Ero particolarmente felice quella sera. Avevo appena scoperto il dono che la “Vecchia Natala”, la befana, mi avrebbe portato per il Natale ormai imminente.
E avevo capito pure che a donarmelo sarebbero stati, in realtà, i miei genitori.
Doveva essere una sorpresa, ma io avevo già intuito qualcosa e sentendo mamma e papà parlare di un cappottino rosso, ne avevo avuto la conferma.
Vanitosa come tutte le bambine, l'idea di un bel cappottino nuovo mi aveva reso gioiosa, quasi elettrizzata.
Finsi di non capire e di non sapere, e custodii quel segreto tenendolo tutto per me, senza condividerlo neppure con il mio fratellino. Ma solo per poco.
Quando mamma e papà ci misero a letto e ci diedero il bacio della buona notte, aspettai che uscissero dalla stanza e confidai a Pinuccio quello che avevo scoperto: Per me il cappottino rosso, gli dissi, per te il baschetto blu. E per dimostrargli che stavo dicendo la verità, lo tirai per la mano invitandolo a spiare dalla fessura della porta socchiusa: mamma, di spalle, era lì sotto la lampada e volteggiava tra le mani il mio cappottino rosso. Cucendo aspettava il rientro di papà che, come tutte le sere, si era recato alla Camera del Lavoro..
Pinuccio trovò intrigante la cosa e, insaccando la testa nelle spalle, sorrise portandosi l'indice sulle labbra serrate: “sssss...ssstt”: Tornammo a letto con una gioia in più nel cuore. Ci addormentammo, io nel lettone e lui nel suo lettino, quel lettino che con tanto amore papà aveva costruito per lui quando era nato.
Dormivo e già sognavo, quando spari improvvisi mi fecero trasalire: mi ritrovai seduta in mezzo al letto nella stanza buia e, prima ancora che io potessi invocarla, grida strazianti mi ferirono le orecchiee... il cuore.
Era lei, la mamma, che aveva riconosciuto nei lamenti provenienti dalla strada, la voce di papà e gli chiedeva: “Cola, Cola, chi ti ficiru?”
“Mimì, mi spararu!”
Com'era strana quella voce! A me non pareva la voce del mio papà, non poteva essere la sua voce. Era impietrita e confusa. 
Mi alzai e mi accostai allo spiraglio che qualche ora prima mi era stato complice in quella che mi era apparsa la “scoperta” più importante della mia vita.
Ammiccai, ma con difficoltà, perchè i battiti del mio cuore scuotevano il mio corpicino di quattro anni. Erano battiti incontrollati, violenti, diversi da quelli della monellina curiosa e furtiva, che scarpendo il segreto della “Vecchia Natala”, si era sentita diventare più grande. E da quello spiraglio vidi la mamma tendere le braccia, protesa dal balconcino a petto quasi a volere raggiungere a volo papà mentre continuava a gridare con la voce strozzata.
Papa arrivò trascinandosi a fatica per la breve salita che lo separava da casa e, sorretto dalla mamma si abbandonò sul letto dove un attimo prima io dormivo beata.
Vidi qualcosa di rosso... ma non era il mio cappottino.
</doc>
<doc id="148" genre="diary" gender="F">
Brno 23 gennaio 1978
Cara amica,
oggi 23/1/78 non ho ricevuto nemmeno una tua parola, nessuna risposta alla mia lettera. Io ti ho mandato una cartolina con gli auguri di Natale e una lunga lettera dove ti ho confidato il mio tormento, il mio segreto. Cara amica voglio dirti che sono delusa, veramente attendevo da te, che mi risponderai. Puoi dirmi cosa è accaduto? Perché non scrivi più? Speravo di trovare in te una donna sincera con cuore buono. Ti prego, io non posso, non voglio credere che tutti gli Italiani sono falsi, non posso comprendere che tale comportamento è la vostra mentalità. No! Non posso. So, viviamo (voi e noi) in diversi condizioni di vita, ma i cuori forse possono essere uguali no? Per fortuna noi viviamo come le persone libere, senza ipocrisia, siamo tali come siamo. Tutti abbiamo il lavoro siamo lavoriosi, da noi per fortuna e grazie al nostro governo ogni madre sposata o libera, se ha educato bene il suo bambino, se ha educato una persona brava, tale madre ha tutta la stima. Non importa se ha partorito il bimbo in matrimonio o fuori di matrimonio. Da noi e credo che così si giudica al tutto mondo, chi è bugiardo è bugiardo, non importa perché mentisce. Da noi chi è avaro codardo, chi tradisce i suoi propri figli non è, non può essere una persona onesta, brava, sincera ed ecc. Sicuro, anche da noi sono i padri quelli che non vogliono conoscere i suoi figli, non vogliono pagare i alimenti, ma questi sono puniti o perfino arrestati. Non è possibile senza punizia consapevole distruggere, disturbare la vita degli altri. Non è onesto giocare con amore, non è onesto fare per proprio divertimento con proprio bimbo come se fosse il giocattolo senza cuore, senza l'anima. Lui ha calpestato, ha infamato i sentimenti umani santissimi, l'amore verso la bimba propria. E sai perché? Te lo dico. Per la proprietà, per i denari, dalla grande paura dalla sua moglie. Per tutti che vivono e non sono niente e lui una persona stimata, senza vergogna una persona onesta. Vedi cara amica questo è la verità pura. Io ho taciuto 32 anni non volevo mai, dico mai, né una lira per nostro bambino. Doveva lavorare duro (io non posso permettermi essere pigra, “malata”) e lo faccio ancora oggi. Tacevo, credevo, speravo. Dall'anno 1944 piango, tutta la mia vita è una tristezza, dolore, speranza, disperazione e maledetto amore, che nutro verso lui. Lui ci ha scritto dall'anno 1945-1977 mille, mille parole dolce, le lettere piene di amore e giuramenti in nome L'Iddio, in nome sua madre, le lettere piene tristezza, i desideri per la sua adorata figlia in cui vene scorre sua e mia sangue, le lettere piene lamenti, quanto è in matrimonio infelice, quanto grande povero è. Non ha niente, non è ricco, invece povero, povero. Sono stata per lui unico amore, unico tesoro, Maria con cuore d'oro, Maria una donna il più buona del mondo. Sono stata per lui unica, unica, sono stata per lui donna della sua mente come Beatrice per Dante Alighieri! Oggi? Secondo il parere della sua signora ho unico diritto cioè: vantarsi che lo ho amato 32 anni. Secondo lei sua e mia figlia non ha nessun diritto a suo amore paterno. Se vuoi posso mandarti le copie delle loro lettere. 
Ma cara ti prego di perdonarmi che ti scrivo queste cose. Perdonami, ho la paura che non te interessa più la mia storia. Ieri ho ricevuto la lettera dalla una signora che abita (abitare) in via A. Baldini. Prima delle feste di Natale ci hanno visitato i nostri amici da Livorno. Cara vieni a trovarci in estate? Io verrò nell'anno 1979 visitare Italia. Pisa vorrei tanto vedere la città dove vive mio amore, mio destino triste. 
Voglio dirti ancora questo: non temere io non sono bugiarda, non sono traditore. Sono una donna semplice, stanca, vecchia, solo il mio cuore è giovane come in Gloschutte nell'anno 1943-44. Là nella seconda guerra mondiale, là nella piccola Gloschutte vive il mio spirito la mia anima. E tu oggi forse credi che io sono pazza. Non so. Forse sì, forse no. Tu non sai ancora tutto
Marie
</doc>
<doc id="149" genre="diary" gender="F">
Brno 28 novembre 1989 ore 15
Mia cara Athe,
non riesco precisamente ricordarmi quanti giorni fa, ti ho mandato mia seconda lettera dopo la vostra partenza. La presente è lettera terza. Sicuro sapete in Italia cosa tutti abbiamo vissuto in queste ore, in questi giorni. Sono i giorni pieni della felicità, grande speranza, ma anche grande paura. Abbiamo nei nostri cuori la angustia se non verrà (venire) ripetizione dall'anno 1968. Gli studenti, artisti drammatici, operai sono stati meravigliosi, disciplinati. Peccato che siamo già molto vecchi.
Abbiamo perduto 40 anni della vita. Invano. Hai visto nostra capitale Praha, siamo stati sotto la statua di santo Venceslao sulla piazza di Venceslav, puoi immaginarti là 500.000 persone e tutti gridano (gridare): “Vogliamo libertà”.
Abbiamo potuto seguire in televisia da Vaticano la canonizzazione della nostra Agnese Prémislovna.
Adesso, proprio in questo momento seguisco conferenza stampa Gorbacov-Andreoti.
Vi prego, pensate a noi.
Anche a Brno ci sono alla piazza della Libertà ohni giorno 50.000-100.000 persone.
Da noi in questi giorni fa molto freddo, gela il termometro segna –10° –20°. Alès era a Praha e ti ha mandato cartolina con saluto. Hai ricevuto?
Ti voglio bene, Marie
Cordiali saluti per tuo marito
Grazie a lui ci siamo incontrate di persona.
Vogliamo socialismo con la faccia l'umana!
Aspetto presto tua risposta anche alla mia lettera scorsa. Ti bacio
</doc>
<doc id="150" genre="diary" gender="F">
Brno 25 dicembre 1989
Carissima Athe e tutti i tuoi cari. E' passata mezz'ora dopo la nostra telefonata ed io sono felice, ma anche disperata per mia incapacità. Ho capito quasi tutto ma vorrei parlare italiano meglio. Vorrei aprirsi i nostri cuori. Siamo forse divenuti pazzi dalla gioia. Tutti nostri giovani ed a primo posto gli studenti sono stati fantastici, sono sempre in sciopero. 
Siamo felici ma anche tristi, dobbiamo pensare il popolo Romano. Da noi era “la rivoluzione tenera” ma in Romania, come sai, sono tanti morti. Da noi sono stati soltanto feriti gravemente.
Come ti ho detto, ieri sera (24.12) siamo stati con mio marito nella casa di Ilona (là siamo ogni l'anno). Ilona e Milòs sanno preparare la cena superiore. Ti ripeto, dopo la cena ho letto loro, tua ultima lettera abbiamo parlato molto di noi. Ilona ed io abbiamo pianto. Abbiamo ascoltato canto di Natale.
Adesso siamo liberi, la nostra frontiera con Austria è aperta, possiamo viaggiare. Alés, Ilona e Milòs sono stati 17.12 in Vienna. Nostra banca cambia 500 Kco–300 Scellino. Più non è possibile è troppo poco. Non puoi comprare nulla non puoi trascorrere là né una notte.
Vedremo cosa sarà fra un l'anno.
Sicuro anche da noi sono tanti quelli hanno lavorato anni all'estero essi possiedono la valuta. Ma su questo non importa. Dobbiamo aspettare.
Cara Athe, puoi dirmi in che giornale tuo fratello vuole pubblicare mia lettera ? Posso avere (dopo) il ritaglio? 
Forse viene un giorno in cui sarà possibile di nuovo comprare “Noi donne”, “l'Unità”. Anni questo era proibito. Adesso noi vecchi, vogliamo essere giovani e sani, naturalmente è più desiderio. Peccato che non mi hai risposto alla una mia lettera in cui te ho domandato alcune cose. (Abbiamo parlato Praga-Brno).
Anche ti mando alcune lettere di Tommi.
Ho comprato per Laura e Francesca due bambole nel costume nazionale. Devo ancora riflettere cosa ancora comprare e spedire. In che mese volete venire per Brno? Devo dirti ancora che sono stata di nuovo malata con la febbre. Bronchite.
E' bisogna non fumare!!
Saluti e baci, tua Marie
Sei come mia sorella.
</doc>
<doc id="151" genre="diary" gender="F">
26 febbraio 1979
Cara Maria,
rispondo alla tua cara lettera e mi addolora tanto sapere che il piccolo Alès è malato. Ma non può essere operato? A Bergamo c'è un centro cardiologico fenomenale per i giovani ammalati di cuore, e tanti vengono operati. Anche il prof. Azzolina, che ha la clinica a Firenze (basta scrivere così) è uno che si è specializzato in America. Io credo che anche da voi ci siano bravi medici, ma sai, certe volte quattro occhi vedono meglio di due.
Mia figlia è in attesa di un figlio, speriamo che tutto passi presto e bene.
Io lavoro sempre tanto e sono stanca, ma come devo fare? Se sto a casa lavoro di più e mi stanco di più. Ho la casa grande e sempre tanta gente.
Capisco quello che dici, capisco tutto, ma vedi bene che è inutile poter capire gli altri, anche chi abbiamo tanto amato. L'amore è cosa da stare dentro di noi, e che deve sempre aiutare a vivere. Sennò è cosa troppo dolorosa. Sei felice del tuo amore e del fatto che hai la possibilità di amare ancora, è un privilegio. Che ti fa essere sempre giovane e che ti aiuta nei tuoi lavori quotidiani.
Rasserena Ilona sempre e non amareggiarti. La vita è sempre bella, tra poco è primavera e i campi saranno in fiore. Aspetto ora da te una lettera che mi dica che tutti state bene.
Oggi è tanto freddo, il ghiaccio mi ha rovinato tutti i fiori.
Ti bacio affettuosamente e aspetto notizie
Athe
</doc>
<doc id="152" genre="diary" gender="F">
10 gennaio 1979
Cara Maria,
rispondo subito alla tua del 26 dicembre perché mi trovo con qualche minuto di libertà. Rispondo alla tua domanda, quando vuoi sapere come penso io di un uomo che ha agito come quello che tu sai. In Italia, come in ogni altro paese, l'agire, la coscienza, l'onestà sono uguali. Vorrei dire che non è onesto un uomo che agisce così, però debbo dirti, ora che conosco la vita, che ho esperienza, che una persona giovanissima può trovarsi in situazioni imprevedibili per cui il tormento di dover scegliere è più grave di lei stessa. Un giovane non può pensare tante conseguenze, per il fatto stesso che è giovane. Può darsi che abbia tanto sofferto, e chissà quanto soffre ancora. Chi può essere nell'animo di un individuo? Quante persone girano per le strade con una apparente serenità, ed hanno in cuore una infinita amarezza! Non si deve - secondo me - pensare che si sia solo noi a soffrire. C'è chi lo manifesta e chi soffre tacendo vergognandosi anche di dirlo. Tutto quello che mi hai scritto l'ho letto con cura, ma devi superare lo sgomento della stessa tua pena, e forse più gravi, e devi vivere per il futuro, non per il passato. Sappi ancora che è molto difficile vivere e bisogna trovare la capacità di superare anche gli affronti. Io dico che essere buoni con chi è stato buono con noi non dà nessun merito, bisogna essere buoni con chi ci ha fatto del male, allora ci sentiremo sereni. Non pensare più troppo, scrivimi, se vuoi posso aiutarti, ma penso che solo bello sarebbe se tu riuscissi a superare col ragionamento e col cuore che forse anche Tommi ha tanto sofferto e soffre. Ringrazia il cielo che puoi ancora amare, è una fortuna. L'amore vero non finisce mai. Mia cugina abita a Praga, forse verremo. 
Baci a tutti e stai contenta
Athe
</doc>
<doc id="153" genre="diary" gender="F">
13 settembre 1989
Cara Maria
siamo arrivati felicemente a casa dopo un viaggio a quasi 140 Km all'ora. Il tempo era buono e le ore passate con voi ci hanno rallegrato il cuore. Sono stata felice di averti trovata, di avere conosciuto tutti i tuoi. La famiglia di Ilona è splendida ed Alès è un tesoro. Abbi cura di loro e ricordati quello che ti ho detto. I sacrifici personali sono sempre ricompensati e non bisogna essere egoisti nei sentimenti. È stato un viaggio rapidissimo, sembra un sogno. Devo proprio ringraziare mio marito che ha permesso questo incontro. Stai contenta, ma non stare sempre a letto, perché ti fa male. Fai passeggiate e vai a trovare chi sta peggio di te. Vedo che a Praga hai camminato anche se eri stanca. Io avevo male alla schiena, e credevo proprio di non poter resistere, però vedi.... Ora mi è passato. Oggi ho tagliato l'erba del prato, domani andrò a Firenze al cimitero. Dopo domani a scuola. Bacia e ringrazia il tuo genero; mandami il suo indirizzo, scriverò in inglese. State contenti, ma muovetevi perché lo stare fermi fa male. Ti mando la foto, le altre le manderò appena pronte. 
Baci
Athe
</doc>
<doc id="154" genre="diary" gender="F">
Milano 1952
Sabato, maggio 17, mattina
Oggi, 17 maggio, apro questo mio piccolo diario che diventerà, d'ora in poi, il mio confidente. Racconterò tutti i miei sentimenti, i miei stati d'animo e giorno dopo giorno annoterò tutto ciò che viene a colpire la mia mente ed il mio cuore. Queste pagine bianche si copriranno di caratteri minuti, e un giorno, fattami adulta, sfoglierò questo diario e rivivrò col pensiero questi miei giorni di spensierata e gaia giovinezza. 
Oggi è una giornata piena di sole, ma un vento birichino scuote le cime degli alberi e scherza tra i cespugli di biancospino. E sotto la gronda della mia casa c'è una rondine che canta. 
Il mio cuore è in festa. Penso a lui che mi vuol bene e che non vedo da otto giorni. Il solo pensiero che mercoledì lo incontrerò mi dà gioia. In questi ultimi tempi lo vedo di rado perché deve studiare, ma presto finirà la scuola e finalmente avremo più tempo da trascorrere insieme.
Domani, domenica, forse andrò a Broni a trovare Marisa, una cara compagna di scuola. 
Pomeriggio
Oggi a mezzogiorno, terminato di pranzare, ho aspettato con ansia che Marisa mi telefonasse per sapere se dovessi andare da lei a Broni. Ero molto eccitata al pensiero di fare una così bella gita. Mi sono provata i pantaloni di velluto e la giacca rossa pensando già con felicità alla bellissima giornata che mi attendeva, quando mi sono accorta che era già tardi e Marisa non mi aveva ancora telefonato. Mi sono messa al pianoforte per ingannare l'attesa, ma ben presto giunsero le tre. Dovevo andare al lavoro.
Ed ora sono qui, in negozio… Chissà mai se telefonerà? Spero di sì, altrimenti addio gita.
Ma non è tutto.
Mentre camminavo per strada, mi ricordai che mia madre quella sera non sarebbe rincasata a cena. Mi viene allora come un lampo, un'idea!…
Corro in una cabina telefonica, faccio il numero di Albi, e già mi batte il cuore al pensiero di udire la sua voce, quando invece viene al telefono sua madre che mi dice che Alberto è uscito. Ora sono qua che mi arrovello per pensare dove lui possa essere andato alle tre del pomeriggio! Certamente a giocare a tennis! E poi se io gli dico di uscire con me alla domenica, mi dice che deve studiare. Lui va a spasso il sabato e poi alla domenica sta in casa lasciandomi sola!
</doc>
<doc id="155" genre="diary" gender="F">
08/05/02 ore 11,00 MER
Ciao!
Nuovo quaderno, nuovo diario, ma sempre il solito vecchio argomento: dieta!!!
È così: ogni volta che decido di affrontare una dieta ricorro al solito modo per sfogarmi, incitarmi, stimolarmi etcc…, perchè altrimenti non riesco a darmi la carica……. La volta scorsa, però, ho fallito miseramente e invece di perdere peso sono vergognosamente ingrassata 3 Kg!!! Colta da disperazione ho strappato le pagine del diario e le ho gettate via, anche se, in realtà, non contenevano la “telecronaca” del mio fallimento, perché da vigliacca quale sono mi ero ben guardata dallo scriverlo!!!
Adesso è più di una settimana che sono a stretto regime alimentare e ho passato il momento critico, per cui ritengo di poter andare avanti in questa mia nuova, ennesima dieta!!!
C'è da dire che non mi sono più pesata da quando ho iniziato la mia “impresa” e non ho intenzione di farlo fino a che non saremo almeno a fine mese, anche se la tentazione c'è…
Spero di dimagrire, quindi vorrei vedere i risultati "scritti" sulla bilancia, ma è bene che non ci guardi troppo, altrimenti anche trovarmi delusa e questo significherebbe chiudere nuovamente con le speranze di dimagrire!
Comunque, a parte scherzi e discorsi, devo mettermi in testa di perdere peso perché sono veramente arrivata al limite e potrebbe già essere scattato per me il punto di “non ritorno”…
Quanto peso? Come sono? Ho ragione di piangere disperatamente? Ti faccio un'analisi mia e del mio fisico e poi tu giudicherai… anche se queste cose tu già le sai dalle scorse puntate, ma è bene avere certe cose ben impresse nella testa!
Allora, Allora!!!...
Ho quasi 39 anni (età in cui anche un chilo può essere un problema!)… sono alta un metro e sessantaquattro e peso…aimè… 75 Kg!!!
Sono in soprappeso di oltre 20 chili!... Fino allo scorso anno portavo la taglia 48, ma ho la vaga impressione che se vado adesso a comprarmi qualcosa dovrò andare alla 50! Non so a questo punto se essere contenta di non avere i soldi per comprarmi i vestiti o no!!!
Beh!... cerco di fare dello spirito perché non voglio cadere nella depressione, ma veramente stò soffrendo! Soffro per i miei chili di troppo, soffro per non avere i soldi per un guardaroba nuovo, soffro per non avere la forza e la capacità di cambiare tutto questo! Forse è la sofferenza la vera causa del mio soprappeso!
I motivi di questo mio malessere sono molteplici, ed è difficile qui, ora, elencarli tutti e parlarne in maniera approfondita, ma nell'insieme devo dirti che mi sento un fallimento completo nonostante le mie capacità e la mia forza di volontà. Sbagliando continuo ad andare avanti per una strada che sò non essere quella giusta, ma non trovo il coraggio di cambiarla, per paura che anche le poche e misere certezze che ho ora possano svanire quindi rimanere con ancor meno di ciò che ho in questo momento.
Il mio lavoro, grande cruccio della mia vita, stà andando malissimo ed è arrivato il momento di abbandonare quello che è stato il mio sogno di una vita e per il quale io ho sacrificato la vita…. non è facile, ma dovrò farlo… Anche perché, in questo momento ne ho la nausea e il rifiuto, a causa dei bocconi amari che ho dovuto mandar giù... Ho un sogno alternativo, che ha grande attinenza con ciò che è stato fino a questo momento il mio lavoro di stilista: mi piacerebbe avere un negozio di mercieria specializzata e filati, e anche di ricami e bomboniere in tessuto… ma ci sono motivi validi a trattenermi: innanzitutto i soldi, poi l'incertezza dell'impresa, ma soprattutto la mia condizione familiare…
</doc>
<doc id="156" genre="diary" gender="F">
La mia partenza dall'Italia, ebbe fase il giorno 9 Giugno 1890, però la partenza dalla casa paterna fu al giorno 7 del detto mese.
A voi tutti lascio il riflettere lo strazio, nel dover lasciare gli amati genitori, e tutte le care sorelle, parenti e amici.
Il mio in barco fu alle ore 1 dopo ½ giorno, e alle 3 la musica dava segno che il bastimento partiva da Genova.
Sul Batello fui accompagnata dal Sigr per nome Zoncada, il quale fece del tutto per raccomandarmi ai superiori del Bastimento.
Fui entrata nel porto tutta allegra e contenta.
Fui stata messa in una gabina di 2da classe.
Ma !… dovete sapere che il maggior peso del viaggio, si è il dover parlare con tutta gente che non sanno la lingua d'Italia, ma bensì parlare sol di Inglese, si cerca una cosa e non comprendono, si cerca un'altra e non comprendono, insomma tante volte viene la rabbia di darli degli schiaffi.
Dovere sapere, miei cari, che questo Bastimento conta pochissimi viaggiatori; figuratevi in 1a classe vi sono 15 persone, in 2a classe 10 uomini e 2 donne, in 3a classe 3 persone; tante volte quando sono a tavola non viene l'appetito perché sono sempre sola; gli uomini pranzano nel'istessa sala, ma in un tavolo da soli.
In quanto alla salute non so che cosa dire, tutti i giorni si soffre lo sconvolgimento del bastimento, si teme sempre più quando si mangia.
Nella sera del giorno 9 mi sentivo proprio male, ma come si fa a chiedere qualche cosa che in tendano uno zero?
Sappiamo però che siamo di passaggio, e ci vuole una gran pazienza a farsi intendere da cotesta gente.
Nel giorno 11 Giugno alla mattina circa alle ore 8 vidi la isola di Strombolli l'abbiamo costeggiata più di unora; molte montagne d'una parte e dell'altra con alcune isolette e molte barchettine che andavano e venivano. Chiesi dai camerieri alcune cose, ma non intendevano, e quindi non posso anch'io spiegarvi bene come ebbi veduto questa città.
Ecco il giorno 12, anche questo pare che sia lieto e tranquilla, speriamo bene.
Fu sul fare della sera del giorno 12, circa alle 7, viddi le montagne di Candia, ma queste le abbiamo vedute da lontana e poi gli abbiamo lasciate d' una parte e noi abbiamo per corso altra via.
Ecco il giorno 14 mi levai alla mattina e mi recai sopra il Bastimento spiando col cannocchiale, se c'era qualche novità.
Circa alle ore 10 si vide da lontano la città di Said, e in fatti alle ore 11 arrivammo in porto. Il Bastimento si fermò. Oh!!! Dio che cosa dovette vedere !? molti uomini neri come il diavolo, venivano con barche e vaporini per lo scarico del nostro Bastimento. Questa gente si chiamano Arabi della Bissinia.
Ànno fatto lo scarico di birra e hanno fatto il carico di carbone.
Cari Genitori, se avreste potuto vedere quella povera gente avreste avuto compassione. Io tenevo in tasca alcune nocciuole (avanzo del pranzo), ne diedi alcune da questi morri della Bissinia. Oh!!! Quanti ringraziamenti mi hanno resi ; questi morri erano guidati d'un Signore che parlava Italiano, allora gli domandai a questo Signore "che cosa mangiano?" e lui mi rispose che mangiano soltanto che pane, e lavorano come le bestie, portano più di 2 quintali sulle spalle. Cari miei se avreste veduto questa gente, faceva compassione, erano mezzi nudi, un piccolo straccio lordo copriva appena la loro vergogna, del resto erano tutti nudi, ma però non danno scandalo perché avevano la pelle nera come un velluto. Io in sulle prime avevo paura, ma poi quelli del Bastimento mi fecero coraggio.
Alla mattina del giorno 15, era giorno di Festa, mi recai in città, perché il Bastimento doveva stare fermo sino a Lunedì mattina giorno 16. In fatti il giorno 15, dopo colazione presi una barca e mi recai a terra.
Feci un giro per la città di Said. Io vi dico la verità, che se dovessi descrivere tutto ciò che ebbi veduto non sarei capace vi dirò soltanto che gli arabi della Bissinia sono molti brutti, ma buoni, hanno gran paura de gli Europei; di più qui gli uomini hanno 2 . 3. 4 donne, e poi quando non gli piacciono più, fanno il contratto con altri e gli vendono, ciò è vero perché fui io presente nel mentre che stavano facendo questo contratto.
Vorrei descrivervi la forma della donna, ma sono molto deforme che non posso nemeno darvi una descrizione, però queste donne tengono coperta la faccia, rigorosamente più che una cosa schifosa. [...] 
Cari miei il mar rosso è il più cattivo di tutti, io sin'ora non ebbi soferto il male di mare daltronde sopra questo mare si sofre immensamente l'appettito è sfuggito, tutti i giorni và di male in peggio; di più un caldo insopportabile, di notte non si può dormire e ci si leva alla mattina colla camicia tutta bagnata (come se fosse gettata in mare) pel gran sudare.
Abbiamo percorso questo mare sino al giorno 21 alle 4. Dopo ½ giorno il bastimento si fermò sino alle ore 10 di sera, e qui chiamasi il porto d'aden. In questo porto abbiamo avuto 6 ore di fermata per il carico e lo scarico del bastimento. Volevamo andare ha terra, ma la salute non mi permise, e dovetti fermarmi ha porto. Cari miei in questi luoghi bisogna proprio dire che v'è un altro Dio, se aveste veduta la gente d'Aden, certo che avreste coperta la faccia dalla vergogna; tutti neri come il carbone, avevano i capelli neri e tutti ricci erano nudi come il giorno che sono nati. Se Dio ci terrà in vita e potrò rivedere ancora la bella Italia, vi dirò tutt' in un senso ben diverso di quello che gli scrivo.
Alle 10 la musica dava segno della partenza; cari miei, dovete sapere che in questo porto d'aden vidi d'apresso un bastimento afondato, orsono appena 2 hanni, si vedevano ancora tutte le vele, Oh!! Dio, quando si vede queste cose si sente arricciarsi i capelli; ci aiuti il Signore! Abbiamo percorso questo mare così cattivo sino al giorno 29 mattina.
Miei carissimi, dovete sapere che dal giorno 17 sino al giorno 21, dovetti soffrire un caldo indescrivibile, e dal giorno 22 al giorno 29 dovette soffrire le onde del mare.
Voi non credereste, io feci 8 giorni che non mangiavo né dormivo, e dovette rimanere in sempre ha letto perché il bastimento ci faceva molto cullare ora d'una parte ora dall'altra, però ebbi avuto una consolazione, che tutti quelli che si trovavano sul bastimento hanno soferto ciò ch'ebbi soferto io.
Coll'aiuto del cielo siamo giunti ha porto di Colombo.
Mi levai alla mattina del giorno 29 alle ore 8 e si vide dapresso la città di Colombo.
Il Bastimento oggi rimane fermo sino a sera; io dopo ½ giorno pensai di recarmi ha terra, presi una barca e mi recai alla riva, e durante il traverso che feci colla barca, levai dal portafoglio per pagare il barcaiolo, ebbene questi rifiutavano i franchi d'argento perché portavano l'impronta di Vittorio Emanuele; feci gran fatica ha soddisfare cotesti uomini; non volevano i soldi, dicevano ch'erano falsi.
La città di Colombo assomiglia alle città di Itaglia; vi sono i dazzi colle sue finanze; questi finanzieri sono vestiti di rosso. La città è bellissima, visono più giardini che palazzi, le contrade sono tutte dritte con tracciati di gadene di ferro. Per terra non ci è il mancia piedi ma vi è più di 2 centimetri di terra rossa, la gente di questa città cammina sempre ha piedi scalzi.
I poveri sono tutti nudi, i Signori portano una camicia (dareden) tutta di seta di vari colori; questa camicia è fatta come la veste dei nostri scolari.
In questa città v'erano molti soldati Inglesi; questi erano vestiti tutti di musola bianca, guarniti di vari colori; vi dico che ha recarsi in città, pareva il carnovale di Milano.
In qualonque città d'Italia voi sapete che vi sono Ferrovie, Tram, Omnibus, ebbene qui vi sono molte carrozzette, che conducono 2 persone e in vece d'essere tirate dai cavalli, sono asini, buoi piccoli e altri bestie ch'io non so dare il nome.
Rimase ha terra girando di qua e di là sino alle 4 dopo ½ giorno, e poi ritornai al Bastimento.
</doc>
<doc id="157" genre="diary" gender="F">
Questa è la storia di me ragazzina, nata nel 1932, che comincia quando ancora dodicenne, mi trovai a vivere delle cose più grandi di me in un' epoca da non scordare, affinchè le stesse cose non si ripetono mai più. I miei ricordi sono indelebili e li rivedo come scene di un film indimenticabile, e come tali li riporto. Tutto cominciò l' 8 Settembre 1943, data dell'armistizio italiano che durante la Seconda Guerra Mondiale divise l' Italia in due parti con due governi: al nord la Repubblica di Salò con Mussolini ed al sud il Regno d'Italia col Re Vittorio Emanuele III e il governo presieduto dal maresciallo Badoglio. Questa data cambiò completamente la mia vita. Per undici anni ero stata una ragazzina normale, forse un' po' viziata. Pare che io sia nata perché mio fratello Italo di undici anni più grande di me voleva un cane. Mia madre Olga gli promise un fratellino al posto del cane. I miei erano così convinti che sarei stata un maschio - a quell'epoca non c'era l'ecografia - che erano state stampate le partecipazioni col nome Romano. Quando poi nacqui, all'alba del 19 giugno, mio padre Oscarre ( papà che era Fiumano si sentiva talmente italiano che italianizzò perfino il suo nome), felice lo stesso, corse sotto le finestre dai parenti ungheresi di mia madre gridando: " Megszületet a fìu làny" - E' nato il figlio femmina. Nessuno capì cosa fosse nato, perchè nel frattempo era già ritornato da mia madre in clinica. Crebbi in Ungheria perché mio padre era funzionario presso la Regia Legazione d'Italia. Non ho madre lingua, o meglio non so quale sia la mia madre lingua e quando me lo chiedono mi sento sempre imbarazzata. Con mia madre ho cominciato a parlare ungherese, essendo lei ungherese, con mio padre parlavo italiano, perché erano guai se gli rivolgevo la parola in altre lingue, e in francese con la "mademoiselle" che non parlava che la sua lingua. Proprio per questo l'aveva assunta mia madre, che tutta la sua vita era stata una "frana" come si dice oggi, nell' apprendimento delle lingue. A scuola avrebbe dovuto imparare il tedesco, ma non ci riusciva, così ogni sera andava a dormire col libro di tedesco sotto il cuscino, sperando che dormendo le entrasse in testa quell'ostica lingua. Pare che oggi con le cassette funzioni, ma allora non c'erano. Poi incontrò mio padre che era un "grande" italiano e pretendeva che lei parlasse italiano. Non riuscì mai a parlarlo correttamente e mio padre spesso ripeteva: "Moglie e buoi dei paesi tuoi, chi me l' ha fatto fare a sposare una straniera".
</doc>
<doc id="158" genre="diary" gender="F">
La casa era un vero campo di battaglia. Tutto rovesciato per terra. Per due giorni mia madre subì venti perquisizioni; ogni nuovo gruppo di soldati ci metteva mano. Fu anche una interminabile processione della popolazione locale per scegliere cosa portare a casa loro, dato che i padroni non esistevano più, e tutto era un “bene comune”. Il pianoforte di mia madre fu preso dai contadini che dovettero abbattere un muro della loro casetta per farlo entrare dentro. La nostra ex guardia notturna “salvò” così i quadri; “Ho preso le cornici perché erano belle, ma i santi li bruciai, per non farli cadere nelle mani degli empii”. I santi erano: una testa di Guido Reni, il ritratto di mio nonno e altrettanti preziosi. I mobili caricati sui camion partono per la Russia.
(…) I soldati russi alloggiati nella casa continuavano a farci delle visite e cercavano di convincerci a diventare comunisti. Spiegavano a mia nonna che Dio non esisteva ed era inutile pregarlo; la nonna ripeteva loro che era sempre stata credente e non avrebbe cambiato adesso e che avrebbe pregato per loro lo stesso. Parlavano il russo, mia nonna rispondeva in polacco e si capivano bene.
In quei tempi così difficili ammiravo mia madre che non perdeva il buon umore e la serenità. Spogliata di tutti i suoi averi scherzava dicendo che dopo tutto non si trovava così male: non aveva più alcuna preoccupazione per l'andamento degli affari, ma solo preoccuparsi di cosa mettere in bocca.
Un giorno Sophie mi chiamò nella stanza di mio fratello e con voce segreta mi propose di entrare a far parte anch'io della resistenza senza dirlo a mia madre. Accettai la loro proposta più che altro per un senso del dovere. Tutti e due mi fecero giurare sulla Bibbia di rimanere fedele alla patria, di mantenere la segretezza anche nel caso di arresto da parte del nemico e di impegnarmi a fare tutti i lavori richiesti. Il nostro lavoro consisteva nel trasportare gli esemplari del bollettino clandestino tra la tipografia e vari indirizzi chiamati poi “cassette postali”. Erano questi i primi tempi della stampa clandestina, negli ultimi anni i giornali erano stampati su una specie di carta giapponese, ultraleggera, con dei caratteri piccolissimi che erano più facili da trasportare. Ognuna di noi doveva prendere un pacco che riusciva a maneggiare, dunque almeno cinque chili per pacco, avvolto in una carta marrone e avviarsi verso l'indirizzo datoci. Era un lavoro piuttosto stancante, soprattutto quando si correva per prendere il tram. Per non parlare, naturalmente, del pericolo di un controllo da parte delle SS. Una volta, mi ricordo che due tedeschi, per fortuna della Wehrmacht, mi aiutarono a salire sul tram: questo non mi preoccupò più di tanto, avendo già imparato la differenza tra la polizia tedesca e l'esercito.
</doc>
<doc id="159" genre="diary" gender="F">
Nel giugno 1941 ci fu per noi un raggio di speranza di vedere finire la guerra. Hitler ruppe la sua alleanza attaccando la Russia. Cominciarono allora dei cambiamenti nel comportamento dei tedeschi. Per prima cosa ordinarono l'oscuramento della città. Quelli che non seguivano il loro ordine si videro sparare alle finestre. Le poche macchine che circolavano nella città dovevano avere i fari schermati dall'alto.
La città assunse un aspetto spettrale. Il buio era così completo che si viveva soltanto con i suoni e i rumori. La gente aveva smesso anche di parlare nell'oscurità. La cosa più difficile era di circolare a piedi nelle strade buie e non imbattersi uno nell'altro. Qualcuno inventò dei bottoni fosforescenti che si mettevano all'occhiello per segnalare la presenza del passante.
La notte le incursioni degli aerei si facevano più intense e duravano quanto il buio. Lanciavano i razzi illuminanti a grappoli che la popolazione di Varsavia chiamava “lampadari”. Il chiarore era così intenso che si poteva persino leggere un libro. Varsavia si preparava a prendere parte nella lotta di liberazione prima che arrivassero i sovietici, per impedire loro la formazione di un governo comunista. Le armi mancavano. Provenivano per la maggior parte dalle operazioni dei partigiani che arrivavano ad attaccare i depositi militari tedeschi, alcune venivano vendute dagli stessi militari tedeschi che volevano guadagnarsi così qualche soldo.
Verso la fine di luglio i tedeschi, tramite gli altoparlanti “abbaianti” dalla gente, ordinarono alla popolazione polacca dai 17 ai 65 anni di presentarsi la mattina seguente ai diversi punti della città per i lavori di fortificazione. Contavano così su 100.000 uomini, ma quei pochi che lo fecero erano per la maggioranza vecchi o invalidi. I camion tedeschi partirono dunque senza portare nessuno. Gli ingegneri cominciarono a minare i due ponti principali sulla Vistola per tagliare ogni via di scampo nemico.
Sophie arrivò un giorno dicendo che c'era un ordine di mobilitazione di tutti i residenti per il giorno successivo: ognuno di noi aveva l'indirizzo del punto di incontro delle nostre unità. Due ore dopo ci telefonò dicendo che l'ordine era stato cancellato e riportato ad un tempo indeterminato. La maggioranza dei combattenti si trovava già nei punti di raduno aspettando gli ordini dei superiori. Intanto la polizia tedesca moltiplicava la sua sorveglianza, controllando i passanti nelle strade e nelle case, non ci furono seri incidenti.
Provo ad analizzare i miei sentimenti di quei momenti. Paura? Non ne avevo, ero semplicemente troppo eccitata per avere paura, e avevo la consapevolezza di far parte della storia del mio paese ed ero orgogliosa di farlo.
Il centro di Varsavia mi fece una grande impressione. Essendo quasi tutto nelle nostre mani, sulle case sventolavano le bandiere bianco rosse della Polonia. Nelle strade si vedeva la gente con dei bracciali bianco rossi sulle maniche con stampata su la sigla AK (armata clandestina) e l'aquila polacca. I tram non circolavano più, si vedeva qualche vagone rovesciato che era servito come barricata durante i primi giorni della battaglia per conquistare tutti gli obiettivi principali. C'era molta gente nelle strade e tutti sembravano allegri. Ricevetti anch'io un bracciale e la “carta d'identità” dell'insorto, che bisognava portare sempre con sé, questo era indispensabile per evitare le infiltrazioni delle spie tedesche. Nonostante tutte le precauzioni c'erano nel centro della città dei cecchini, nascosti nelle soffitte e chiamati “colombari” dalla popolazione. Parecchie persone vennero uccise da quei cecchini, nonostante i cartelli che indicavano che quel pezzo di strada era pericoloso per i passanti. Si organizzavano delle spedizioni nelle case per sterminare quei cecchini e dopo due settimane non c'erano quasi più. Nel più grande cinema del centro facevano vedere le sequenze della battaglia dei giorni precedenti, e l'aspetto delle strade della capitale. Una copia di questo film fu mandato per vie segrete anche a Londra.
</doc>
<doc id="160" genre="diary" gender="F">
Negli ultimi due anni, prima della guerra, ci furono degli strani movimenti nella zona dove si trovava la Casa Lontana tra i contadini di origine tedesca, delle riunioni segrete, strane facce in giro. Tutto questo convinse mia madre a vendere il podere e trasferirsi all'est del paese dove “la vita sarebbe stata più sicura”. La casa e i campi furono messi in vendita, e comperati, naturalmente, da un tedesco e cominciarono i nostri viaggi per trovare un'altra casa. Visitammo così parecchie tenute e finalmente ne trovammo una giusta. (…) Anche nel collegio ci furono dei notevoli cambiamenti in quel periodo. Il Ministero dell'educazione impose a tutte le scuole, sia statali che private, l'educazione paramilitare per prepararsi a un'eventuale guerra. Andavamo dunque al campo di tiro per imparare a maneggiare i fucili e a sparare. Avevamo avuto anche delle esercitazioni con le maschere a gas, e con il vero gas: iperite, che dovevamo sopportare con le maschere sul viso per una mezz'ora. Imparavamo anche a leggere le carte topografiche, e siamo state mandate a fare il campeggio per una settimana nelle vere tende militari in un grande bosco. (…) Intanto la situazione politica peggiorava, dopo l'anschluss dell'Austria fu il turno della Cecoslovacchia. Ci chiedevamo tutti quando Hitler si sarebbe deciso ad attaccare anche la Polonia.(…)
Un giorno arrivò un telegramma che richiamava mio fratello a Varsavia per presentarsi al comando del suo reggimento. Partì lasciando noi tre in lacrime. Ripetevamo che era stato un falso allarme. La sera stessa fu annunciata alla radio la mobilitazione generale. Noi tutti credevamo che la visita che fece a Berlino il premier britannico Chamberlain avrebbe evitato la guerra all'ultimo momento. Purtroppo non fu così e un giorno mio cugino mi svegliò dicendo che i tedeschi avevano attaccato la Polonia e che Varsavia era stata bombardata senza preavviso. Pensavo a mio padre e ad Andrea, già sotto le armi. Quel giorno andai in fondo al giardino presa da uno sconforto tremendo e scoppiai a piangere. Sentivo che la vita di tutti noi sarebbe cambiata, e anche la mia spensierata giovinezza era finita. Per la prima volta nella mia vita ebbi una paura viscerale, sentivo che la sicurezza che mi dava la famiglia si sarebbe spezzata. Pensavo anche con tristezza che non sarei più tornata al mio collegio perché la zona era occupata dai tedeschi e che non avrei mai cominciato il liceo con le mie compagne. Mi illudevo però che alla fine avremmo vinto. Intanto ci arrivavano delle notizie delle atrocità che i Tedeschi compivano sul terreno occupato da loro e dei costanti bombardamenti di Varsavia. La nostra unica speranza era riposta nella Francia e nella Gran Bretagna che avevano dichiarato guerra alla Germania poco dopo l'attacco della Polonia da parte di Hitler.
</doc>
<doc id="161" genre="diary" gender="F">
Verso la metà del mese, i Tedeschi cominciarono a bombardare il centro della città, dove noi eravamo, con l'artiglieria pesante, e una nuova arma che fu subito chiamata “la mucca”. Erano dei nebelwerfer che facevano il rumore del muggito della mucca, o di un oggetto pesante trascinato sul pavimento. Per questo fu anche chiamato “armadio”. Fu un'arma terribile soprattutto quando i proiettili erano incendiari. Le case colpite bruciavano come torce e gli esseri umani ridotti a scheletri carbonizzati. Imparai, quando sentivo quell'orribile suono durante le mie missioni, a cercare rifugio sotto un portone o meglio sulla scala delle case. Per fortuna non ho mai visto la gente colpita dalla sostanza incendiaria. Mi capitava soltanto l'occasione di vedere quelli che cadevano colpiti dai proiettili, ma anche a questo ci si poteva abituare. Il collegamento con il centro storico si faceva a mezzo di fogne. Verso la metà del mese cominciò l'esodo della popolazione civile della vecchia città. Si vedeva quella povera gente uscire dai tombini, coperta dal fango, con gli occhi stralunati, e che doveva essere aiutata a raggiungere la strada. Si presentò allora il problema logistico. Furono occupati tutti gli appartamenti vuoti, ma non per molto tempo, dato il continuo bombardamento del quartiere, la gente preferiva le cantine. Si organizzarono allora i comitati per occuparsi di questa numerosa popolazione civile che si sistemava nei sotterrranei.(…)
Due giorni dopo un prioettile sparato dal pesante cannone montato su un treno , finì sull'edificio dove si trovava Sophie ma per fortuna non esplose. Andai subito da lei per vedere se c'erano dei morti o dei feriti. La trovai in forma e mi lasciò vedere il “mostro”. Era un oggetto alto 1 metro e mezzo conficcato nel pavimento. Ci fornì qualche cosa come 300 chili di tritolo che servì per fabbricare delle bombe a mano.
</doc>
<doc id="162" genre="diary" gender="F">
Nei primi mesi di settembre venne il momento dell'attacco finale sulla città vecchia, con bombe, mortai e attacchi diretti dell'esercito. Il quartiere resistette per un po' ma poi le difese cominciarono a venire meno e fu ordinato l'abbandono delle posizioni. I combattenti cominciarono ad arrivare nel nostro quartiere attraverso le fogne. Arrivarono sfiniti, sporchi, tutti uomini e donne vestiti con le uniformi mimetiche prese dai magazzini tedeschi che diventarono la loro gloriosa divisa fino alla fine dell'insurrezione. Finita l'evacuazione i tedeschi iniziarono a deportare la popolazione civile rimasta e a mandarla nei campi di sterminio e cominciarono la progressiva distruzione delle case. 
Finita la distruzione della città vecchia venne il nostro turno. Cominciarono con frequenti bombardamenti di stukas e con il famoso cannone ferroviario posizionato vicino alla stazione ovest. 
I bombardamenti si succedevano sempre più spesso; il rifugio tremava ad ogni bomba che esplodeva vicino.
</doc>
<doc id="163" genre="diary" gender="F">
Intanto pian piano si preparava la capitolazione della città. L'alto comando delle forze polacche si rendeva conto che era inutile combattere se i russi non avevano nessuna intenzione di venire a portarci un aiuto. Si trattava soltanto di ottenere le condizioni più favorevoli alla resa. Ci chiedevamo tutti che cosa sarebbe avvenuto se le negoziazioni avessero fallito e temevamo le eventuali repressioni dei tedeschi. Ormai non c'era più nessun motivo per noi di combattere dato che i russi erano decisi ad aspettare la nostra totale sconfitta. Venne alla fine l'annuncio della firma della resa: i tedeschi accettarono tutte le nostre richieste assegnandoci lo status di combattente e chiedendo soltanto di deporre le armi. Dovevamo partire per la Germania come prigionieri di guerra sotto scorta delle forze armate e non delle SS. La popolazione civile sarebbe stata semplicemente deportata oltre i confini della città senza ulteriori repressioni. Tutto l'enorme sforzo e le perdite umane non erano servite a niente. Varsavia sarebbe stata occupata eventualmente dalle forze sovietiche e nel paese si sarebbe istallato il regime comunista. Eravamo tutti stanchi per lo sforzo di due mesi e scoraggiati.
Si è detto molto sull'opportunità di far scoppiare l'insurrezione, di far morire tanta gente per niente e chi era responsabile dell'ordine per l'ora “W”. Non si arrivò mai a nessuna conclusione. Io so che tutti eravamo talmente pronti ad insorgere che in ogni caso la rivoluzione sarebbe scoppiata.
</doc>
<doc id="164" genre="diary" gender="F">
Una sera i miei colleghi mi invitarono a salire con loro sul tetto del cinema dove eravamo stazionati per vedere dall'alto che aspetto aveva la città. Fu per me un'esperienza indimenticabile. Era una cosa terrificante e nello stesso tempo molto bella; davanti a noi si erigeva lo scheletro dell'unico grattacielo di Varsavia completamente bruciato. Ogni tanto il vento ravvivava la fiamma e spargeva delle scintille come le stelle filanti dentro la carcassa del grattacielo. Sul cielo di velluto nero all'est si incrociavano le lunghe striscie di proiettori antiarei intenti ad inquadrare gli aerei nemici, sul cielo passavano collane di proiettili luminescenti colorati. Al sud, il fumo d'incendi si colorava di rosso e di giallo. Tutto questo era accompagnato da vari suoni: il suono secco e scattante delle mitragliatrici o delle bombe a mano. Al di là del fiume, dove era il fronte si sentivano dei tuoni di cannone e di bombe.
</doc>
<doc id="165" genre="diary" gender="F">
Bolzano, lunedì 9 novembre 1942
Siamo entrati già nel IV anno di guerra. Fino ad ora non ho mai creduto necessario annotare qualche fatto particolare. La situazione pare si sia fatta più seria e ritengo importante mettere nel “mio ricordo” determinati episodi.
Già da diverse sere sono iniziate le incursioni e gli allarmi.
L'altra sera, 7 Nov., mamma, Ezia ed io siamo andate al Cinema della GIL a vedere “Uomini sul fondo” quando, al momento della proiezione del Film Luce, suona l'allarme: è il primo vero allarme che sentiamo.
E' stato impressionante vedere l'uscita delle persone dal locale!! Io sono corsa a casa con la Laura ed Enrico Toniato, mentre mamma ed Ezia mi seguono con calma.
Arrivate a casa scendiamo subito nel rifugio, ma, visto che alle 23.00 non è successo nulla, saliamo a casa.
Non passano cinque minuti che, mentre io pelo le patate per la colazione della mattina successiva, la mamma dice: “Sentite che rumore”; abbasso la radio, che ho appena accesa, e sento un rumore di motore d'aereo.
Lasciamo tutto e infilandoci i cappotti scendiamo di nuovo nel rifugio.
Appena uscite dal portone, un apparecchio – inglese – passa sopra la nostra casa, è così basso che pensiamo ormai di essere spacciati.
Ritornate nel rifugio, dopo un quarto d'ora, suona il cessato allarme.
Ieri , domenica - 8 Novembre 42, alle 12,20 suona l'allarme; stiamo facendo gli gnocchi, il pane e la torta di… vegetina (?), per non lasciare il cibo sul fuoco continuiamo a preparare il tutto ma con la finestra aperta pronte a scappare nel caso avessimo sentito rumore d'aerei.
Dopo un quarto d'ora suona il cessato allarme. Meno male!! Nella serata di oggi, non avendo potuto sabato, a causa dell'allarme, vedere il film (che sarebbe stato molto istruttivo!!), siamo tornate e, con molta fiducia, dimostrando alla biglietteria che la sera precedente, a causa dell'allarme avevano interrotto anzi, nemmeno iniziato la programmazione, siamo riuscite ad entrare “senza pagare”.
Ma… arrivate allo stesso punto della sera precedente… ecco l'allarme!! Grande la mia rabbia!!!. L'allarme sarà durato un'ora e mezzo, tempo che io ho trascorso scrutando il cielo. Poi papà ci dice che ,durante l'allarme, un apparecchio ha sorvolato Bolzano.
In Africa gli inglesi avanzano a grandi passi e invece i tedeschi se la sono svignata ed i Nostri, per resistere, sono stati massacrati. Gli americani sono sbarcati nell'Africa francese. Chissà i nostri? Io prego per loro.
</doc>
<doc id="166" genre="diary" gender="F">
Venerdì 1 dicembre 1978
Questa mattina era di nuovo il tempo brutto, meno male che non ha ricominciato a nevicare! Ancora non sono riusciti ad aprire tutte le strade; mio babbo è partito a piedi per andare a Badia, poi ha trovato Silvio con la macchina, ma si andava male perché la strada è molto stretta. Delle corriere è passata solo la Baschetti che viene da Rimini. Fino a lunedì ormai non vado a scuola. “Lui” è andato a Badia con il trattore perché da casa sua non si usciva con la macchina (me l'ha detto mio babbo).
Mari '78
</doc>
<doc id="167" genre="diary" gender="F">
Sabato 15 dicembre 1978
Oggi non sono andata a scuola, perché è un po' di tempo che non mi sento bene e quindi sono andata dal dottore che mi ha dato la solita cura, ma tanto so che non mi farà niente. Questa sera è venuto "lui", abbiamo parlato a lungo di tante cose, in particolare della scuola e, prima di andare via, mi ha baciata. Di ciò non so se essere felice o meno: io nella lettera gli avevo chiesto di rimanere almeno amici, quindi non so se quel bacio me l'ha dato per amore, oppure per illudermi ancora una volta. So solo che lo amo tanto e non posso vivere senza di lui.
Mari '78
</doc>
<doc id="168" genre="diary" gender="F">
Non ho voglia di studiare, sono molto stanca e domani non andrò a scuola
Mari '78
Mercoledì 29 Novembre 1978
Nevica…c'è la neve alta quasi due metri, sono molto triste perché forse dovrò stare parecchi giorni chiusa qui al Turiolo senza andare a scuola. Almeno ci fosse qui “lui”!! Ma non c'è, io lo penso tanto, ma lui chissà se mi pensa!!
Mari '78
A LUI
Amore
Sincero
Sei tu per me.
Un folle, impossibile
Nitido amore.
Tu,
Amore mio
</doc>
<doc id="169" genre="diary" gender="F">
Giovedi' 30 novembre 1978
Questa mattina, quando ho aperto gli occhi, ho visto risplendere un bel sole che, con i suoi raggi, colorava la candida neve di mille colori. Verso le ore 8 è arrivato lo spartineve, ma di neve ce ne sarà più di due metri. Quasi tutte le strade, compresa quella che porta a Sansepolcro, non sono transitabili. Mi sembra di essere veramente al Polo Nord. Mio babbo e mio zio sono andati ad aiutare i Gori a cercare 8 vacche che erano rimaste fuori; fortunatamente le hanno trovate tutte vive! Loro erano stanchi morti ed hanno detto che nei prati più alti ci sono quasi tre metri di neve. Questa sera, dopo tre sere in cui ci sembrava di essere veramente fuori dal mondo, è tornata la luce! Ora sono più tranquilla, anche se nemmeno domani potrò andare a scuola. Di “lui” non so niente, ho solo una pazza voglia di vederlo. 
Mari '78
</doc>
<doc id="170" genre="diary" gender="F">
La guerra a Wuerzburg l'abbiamo cominciata veramente a sentire soltanto alla fine del gennaio del 1945. Fino ad allora si era vissuto una vita tranquilla e piacevole. Lo studio ed il lavoro si alternavano con gite bellissime, concerti magnifici e riunioni simpatiche con buoni ed intelligenti amici. Data la straordinaria quantità di ospedali militari e civili e la mancanza assoluta di fabbriche e di obiettivi bellici, Wuerzburg veniva considerata città ospedaliera e, fino ad allora, tutto aveva fatto credere che sarebbe stata risparmiata. Ma le città della Germania sparivano una dopo l'altra: quelle intatte si potevano contare sulle dita. Di grandi non rimanevano che Dresda e Wuerzburg. Nonostante il nostro ottimismo cominciavamo ad essere inquieti e gli allarmi, che fino ad allora ci avevano scosso ben poco, non ci lasciavano più indifferenti. La vita si era trasformata in una continua corsa in cantina e la sera, per essere pronti a fuggire in caso di pericolo, si andava a letto vestiti.
Nel Gennaio Dresda venne bombardata per tre notti consecutive. Si diceva fosse stato uno dei bombardamenti più terribili di tutta la guerra, il numero delle vittime era stato spaventoso: un vero e proprio macello. E la bella ed elegante città, tanto famosa per la sua arte, venne quasi totalmente rasa al suolo.
Si cominciava ad essere sgomenti. Nelle strade se s'incontrava un amico il saluto era questo: “Adesso tocca a noi!” Non si passava più con indifferenza davanti alla bella Residenza barocca con gli affreschi del Tiepolo, non si guardava più senza sentirsi stringere il cuore, il bel castello antico sulla collina, i bei ponti, le belle chiese. Si guardavano queste cose con un amore mai sentito perché si presentiva che tutte queste bellezze presto non ci sarebbero state più. Anche verso gli amici ci si sentiva più buoni ed affettuosi ed ogni volta che ci si separava o ci si abbracciava o ci si stringeva più volte la mano con uno sguardo che voleva dire :“ Chissà se domani ci rivedremo.”.
Alla fine di Gennaio cominciarono piccoli bombardamenti: una bomba qui, una bomba là. In tutta la città non vi era più una casa coi vetri intatti. Poi i bombardamenti andarono sempre aumentando di violenza; uno distrusse la stazione, l'altro un grande ospedale, un altro molti edifici nel centro.
Venne l'ordine che possibilmente donne e bambini sgomberassero la città. Si sentiva il pericolo nell'aria.
Il tre di marzo i miei amici, il professor Luigi Begozzi e l'avvocato Fred Mase Dari erano a cena da me. Era una cosa che avveniva quasi ogni sera. Io avevo la fortuna di possedere una cucina e così, per quanto modestamente, si poteva mangiare un pò meglio ed un pò di più che nei ristoranti, dove ormai non era più possibile sfamarsi. Inoltre desideravamo essere uniti nel pericolo ed eravamo diventati inseparabili. Erano circa le otto e si stava mangiando in camera mia davanti alla stufa accesa. Da pochi giorni, con l'aiuto di Luigi e per mezzo di un buon pastore protestante, Fred era riuscito a venir fuori da un campo di concentramento e ci stava raccontando una delle sue tante peripezie. Improvvisamente udiamo l'allarme.
</doc>
<doc id="171" genre="diary" gender="F">
La mia non è stata proprio un'infanzia fortunata, anche se potevo apparire una bambina allegra e spensierata, in fondo al cuore ero molto triste. Nessuno avrebbe mai creduto che dietro la maschera di allegria e spensieratezza si nascondesse la mia infelicità, anche se la speranza che un giorno tutto sarebbe cambiato e che prima o poi, sarei stata contenta di essere nata, non si e' mai spenta dentro di me.
La mia insicurezza e le mie paure, mi hanno accompagnato per tutto il “percorso” della vita, diventando parte di me, anche se ho cercato di combatterle con tutte le mie forze.
Eravamo una famiglia numerosa: quattro fratelli, Simone, Luciano, Cristina e io, Sonia che ero la secondogenita, ma la prima femmina, considerata un po' da tutti la donnina di casa. Nonna Bice, la nonna materna, è stata per me la figura più importante, la persona che mi ha amata di più , dopo mia madre. Anche se il suo carattere era chiuso ed introverso, sapevo quanto mi fosse legata e come soffrisse quando stavo male... D'altra parte siamo figli della sua unica figlia, nata da una relazione segreta che lei aveva avuto con un uomo sposato: Alfredo, morto prematuramente, quando la mamma aveva 16 anni. Così la nonna dovette tirare avanti da sola.
E' stata davvero una mamma scrupolosa e piena d'amore, lo ha sempre dimostrato con i fatti, non solo a parole. Ha lottato duramente contro le chiacchiere cattive della gente, per nascondere alla figlia il disagio della situazione familiare non legalizzata, e le ha sempre dato il meglio di tutto. Riuscì a farla studiare fino al conseguimento del diploma, che a quei tempi e in quelle condizioni era un traguardo quasi irraggiungibile. Viveva solo per lei e la amava forse troppo, proteggendola dalle insidie del mondo.
A volte mi faceva vedere le sue foto scolastiche, che custodiva gelosamente in un cassetto: guardandola tra le altre compagne di classe, lei si distingueva per la sua bellezza e la cura nei vestiti. Mi piacevano quelle immagini ingiallite dal tempo; era cosi bella, due grandi occhi le illuminavano il viso, contornato da una massa di ricci che le cadevano sulle spalle, quel sorriso sempre dolce e aperto che la rendeva così unica. Questa era mia madre! Una madre che tutti vorrebbero avere e che purtroppo ha dovuto lasciarmi troppo presto, senza darmi il tempo di amarla come avrei voluto. Una donna, che non conosceva odio ne’ rancore, che aveva tanti amici a cui si dava generosamente, senza pretendere niente in cambio…tuttora mi manca, forse perche’ siamo state insieme troppo poco.
Gli zii, Ida, sorella della nonna e Augusto, suo marito l’hanno cresciuta insieme alla nonna ed hanno cercato di colmare il vuoto lasciato dalla morte del padre. Così anche noi da piccoli siamo stati accolti con amore in questa grande famiglia. Nonno Augusto -anche noi lo chiamavamo così- era un reduce di guerra e un valoroso partigiano: mia madre era per lui l'unica figlia da amare, dato che non ne aveva avuti di propri. Io lo ricordo così, con gli occhi chiari i capelli grigi a spazzola, sempre con le braccia dietro le spalle , in giro per la casa, in cerca di qualche occupazione o passatempo. Discuteva volentieri di politica, infatti lui, convinto patriota, credeva molto nel “suo” popolo italiano, diceva sempre: “l'unione fa la forza e tutti insieme si potrebbe cambiare davvero il mondo”.
</doc>
<doc id="172" genre="diary" gender="F">
Bologna 17.1.83
Cara mamma, è la seconda volta che vengo a trovarti e tu sei stranamente dolce e disponibile. Allora, mi viene da chiedermi: cos'è successo? Che cosa ti rende così “buona” da farti sembrare perfino giovane d'aspetto? O che cosa ho mai fatto io, di così gratificante per te, che possa averti indotto a tornare una madre così normale? Questa inattesa novità mi rende un po' perplessa.
In una vecchia cartolina della nonna, un giorno trovai scritta questa frase: “la carta parla quando la gente tace”. Sono costretta a scriverti per poterti comunicare le mie sensazioni.. Tra di noi non c'è ancora dialogo. Quando va bene, i nostri lunghi silenzi sono fatti di sorrisi e di rapide tenerezze; ma quando oggi mi hai detto: - Allora, cosa c'è di nuovo? - sono rimasta così sorpresa che non ho saputo che dirti e ho buttato lì un imbarazzante: - Tutto vecchio, mamma - Desideravo parlarti di me, dei miei problemi attuali, ma non c'è stato il tempo e nemmeno il modo; la tua domanda mi ha colta così di sorpresa che il fiato è stato più corto ed è ripiombato il silenzio.
Peccato, un'altra occasione per aprirci buttata via; e sono occasioni così rare che bisognerebbe saperle sfruttare. Ma non ero proprio preparata. Io ti voglio bene, me ne rendo conto in questi giorni in cui sei così gentile. Sono i giorni come questo che non mi fanno pentire d'averti cercata, dopo anni di silenzio. Spero che capiti un'altra occasione, io di speranze ne ho da vendere. Resta il fatto che mi fa piacere vederti così, perché torni quasi bella come una volta, quanto ero bambina e avevo di te un'immagine incantata. Rimani così per un po', se non ti costa molto. 
Un bacione da tua figlia 
Antonella
</doc>
<doc id="173" genre="diary" gender="F">
Bologna 18.1.83
Caro Stefano, voglio rigraziarti per la passeggiata di oggi e per aver sopportato il mio silenzio, anche se ti deve avere annoiato non poco. Non riesco proprio a parlare, a trovare argomenti per intrattenere o per discutere; non c'è niente che abbia senso dire, o che io abbia voglia, solo un po', di comunicarti. Mi dispiace che io sia così, anche perché questi silenzi finiscono per logorarmi i nervi, lasciandomi confusa e amareggiata, quando te ne vai. Te ne vai sempre, Stefano. Non posso proprio più attaccarmi a te, volerti anche solo un po' di bene; è troppo difficile, fa troppo male. Tu non hai tempo per me, non hai energia da dedicarmi, tranne qualche volta, quando tu decidi di fare l'amore e allora ti fai un regalo e ti regali me, per qualche ora.
Però la passeggiata di oggi è stata bella, c'era un sole magnifico e… e sei riuscito persino a farmi ridere. Sai Stefano, dicevo sul serio quando parlavo dei nostri litigi che non esistono più.
È vero, non litighiamo più ma non facciamo più niente insieme. Ho fatto un voto di volontà: non mettere più niente per “noi”, neanche un banale litigio. E tu hai detto che queste cose non le dico seriamente. Ma l'aria che avevo nel dirti era seria e molto. In fondo, non te ne importa niente: ti sei tolto il dente e adesso stai bene. Così almeno ti racconti; non ti fai più domande, non ti poni problemi. Bravo continua così e mi perderai del tutto; un giorno riuscirò perfino a fare a meno del tuo sesso e allora per te, nella mia vita, sarà finità davvero e per sempre. Adesso ho ancora una brutta malattia che si chiama malinconia, e non riesco a dare un taglio netto alla nostra storia. Ma sta guarendo, piano piano, sto guarendo e presto sarò libera davvero. Sopportami ancora per poco, Stefano e vedrai che la grana te la risolvo io. Continua così: sei sulla buona strada per restare solo, senza un sentimento che ti scalda il cuore, sempre che tu abbia un cuore dentro tutto quel lardo. 
Ciao, Stefano.
Antonella
</doc>
<doc id="174" genre="diary" gender="F">
28.12.83
Caro, carissimo papà, non era il Perù la meta di Mario. È partito stanotte per il Brasile, come un ladro, come chi scappa da qualcosa che odia e alla quale non tornerà. Mi ha telefonato dall'areoporto e ci ha messo solo tre minuti per dirmi: - Sono io, parto per il Brasile, ti scrivo appena posso. Abbi cura di te perché tornerò ricco e guarito e voglio trovare la mia sposa ad attendermi -. Ho riso e ho pianto a anche lui soffocava le lacrime con l'ironia. Avrei voluto vederlo ancora una volta ma tutto è stato preparato così in fretta che è rimasto solo il tempo che per una telefonata. Ti scriverò, ha detto. Spero davvero che lo faccia, voglio sapere che cosa fa, come vive, se vive.
È mio marito, papà, e lo resterà per sempre. Ma il Brasile è lontano, così grande e lontano da sembrare una favola. Sarà bello ricevere sue notizie, rileggere le sue lettere. Sarà bello ritrovarlo. 
Papà, io credo che non sarà un'attesa lunga.
Bacioni.
Antonella
</doc>
<doc id="175" genre="diary" gender="F">
Bologna 5.12.1982 (domenica d'inverno, fredda e assolata)
Caro papà, 
eccomi di nuovo. Sai che soffro di grafomania e soprattutto di comunicabilità, malattie che nessuno può curare ma in qualche modo stabilizzarle si, scrivendo molto. Ieri sono uscita con un ragazzo di diciannove anni, quasi un amico. Abbiamo fatto una interminabile passeggiata al centro, abbiamo chiacchierato, e ci siamo anche tenuti per mano. È stata una cosa molto tenera. La giovinezza sfacciata di Toni mi fa un po' rabbia ma in fondo, credo di avere sempre qualcosa da imparare e quindi serve anche questa sottile invidia di cui io sorrido dentro di me. (Essere giovani non è facile, non lo è mai stato). La sua incoscienza è così trasparente e naturale, che riesce a incantarmi può stupirmi e comunque mi trova ogni volta impreparata. 
Ha una tale voglia di vivere che mi sconcerta. La sua allegria è comunicativa e mi ha fatto sentire “ una sbarba di trent'anni”. Gliel'ho detto ma non credo che abbia capito, non poteva capire, vive in un alro mondo. Capirà quando avrà i miei anni. A volte lo sentivo imbarazzato, credo che una leggera soggezione lo inibisce un po', ma ho fatto di tutto per metterlo a suo agio; non è stato facile, capisci? Lui non conosce certi angoli della sofferenza e dell'amore. Crescerà, basta aspettare, non c'è bisogno di forzare niente. Crescerà da solo, e capirà. Papà, lo sai che non sono più capace di innamorarmi? È come se tutto quello che avevo da dare io l'abbia già speso e non mi resti che una sensazione di appagamento, di pienezza. A volte è una sensazione un po' amara, di vuoto, non senti più il desiderio di abbandoni passionali, di sfinimenti liquidi d'amore. Certo si soffre meno. È come vivere sempre un sorriso senza avere più la forza di una grande risata. È la serenità, padre mio, che sostituisce con gli anni la felicità, così sperata e poco conosciuta. Non è niente di male anche se il tormento riesce ancora a farsi sentire. E non è neppure eterna insoddisfazione. So che capisci cosa voglio dire, certi momenti del giorno sono penosi: per esempio alzarsi al mattino e non trovare altro che la propria immagine allo specchio. Ma sono momenti che si risolvono da sé. Anche tu provavi lo stesso struggimento, quando eri solo ma la speranza ti ha sempre sostenuto, non è vero? Che bello eri, padre mio! Bello dentro, nel cuore, negli occhi, nella testa. L'eredità che mi hai lasciato è la tua umanità. Non potrei non amarti. “Sarai con me perché ti porto dentro”. 
Antonella
</doc>
<doc id="176" genre="diary" gender="F">
1984
Siamo alla fine, amico mio. Ultime parole. Ultime sensazioni. Sarà un brutto distacco ma solo momentaneo. Per quanti giorni e notti mi hai ascoltato?. Quanti pianti hai assorbito, quante speranze porti scritte qui dentro? Non si contano, come non si contano le lettere dolorose, affettuose; gli stralci di pensiero di questi giorni particolari, mai uguali. Quanti personaggi hai guardato vivere e prendere forma, da me a te, attraverso le parole. E ora ci lasciamo, ma lo spirito resta, si trasporta solo in un altro quaderno. Sarà come sempre ogni giorno qualcosa da riportare: piccoli flash di vita quotidiana, quella che ha un sapore che a volte dimentico ma che poi torna. Io non posso stare senza scrivere, come se fosse respiro; ne ho bisogno per vivere. E le parole esprimono, a volte, il meglio di noi.
</doc>
<doc id="177" genre="diary" gender="F">
Bologna 20.12.82
Caro Stefano,
ho tanta voglia e bisogno di vederti, che mi sono ridotta a scrivere di te e a te, per non perdere del tutto i contatti col resto di me che ti odia e non ti vuole. Vivo come se fossi la tua vedova con tutti i ricordi che mi hai lasciato, il tuo disordine, il tuo odore. È una persecuzione: oltre alla nostalgia, si aggiunge adesso il senso di abbandono. Che però non mi fa piangere, mai. I canali delle lacrime si sono seccati, quasi che la tua indifferenza avesse bruciato il loro liquido e il sale; non ho più parole per dirti in quale prostrazione mi hai lasciato e quanto astio riesce a vomitare il mio cuore. Sto qui e aspetto, chiedo di te all'Anna, pur di sentirmi dire che ci sei ancora, e che quindi posso continuare a strisciare, sperando che ti ricordi che esisto anch'io. Ma io non ti cercherò, dovessi morire per la voglia. Non meriti la mia attenzione, non meriti questo stupido, grande, dolcissimo amore. 
Antonella
</doc>
<doc id="178" genre="diary" gender="F">
Bologna 31.1.83
Caro, carissimo Mario, giorni di sole, primaverili, si alternano a giorni cupi di fitta nebbia invernale, e danno al mio umore certi sbalzi repentini che lasciano stupiti tutti, me in primo luogo. 
Io resisto, mi oppongo, rimuovo, ma dentro la sento, tutta interiore e cancerogena, quella stanchezza che mi toglie la capacità di ridere. Vorrei non essere così metereopatica ma quando penso che tu, tutti questi sbalzi, li vivi per una sola ora al giorno (quella maledetta “ora d'aria”), allora mi do' della stronza. Ben venga, allora, il sole o la nebbia, ma l'illusione di libertà (che ti tolgono con la carcerazione) almeno a me è rimasta.
Finché dura.
Ciao, spero che il tuo ritorno fra noi sia presto, prestissimo.
Baci Antonella
</doc>
<doc id="179" genre="diary" gender="F">
Forlimpopoli, sett. 1986
Mia cara Gabriella,
da tempo insisti perchè io scriva le mie memorie, ma tu non sai quello che chiedi! Se fosse stato un mio desiderio, o un mio progetto, non avrei atteso di superare gli ottant'anni. E' vero, il tempo è volato pur in mezzo a fatti incredibili, ed a innumerevoli catastrofi.
Due guerre mondiali, rivolzioni, ideologie, regimi caduti che sembravano eterni. Negli orrori di questo secolo, ci sono state anche tante scoperte importantissime; la scissione dell'atomo, l'elettronica applicata a tutto, il volo sulla luna, l'esplorazione sui pianeti.
Purtroppo non tutto è progresso, leggi contro la vita; ingegneria genetica, che non sappiamo dove ci porterà, ed in più stiamo assistendo ad un progressivo degrado ecologico.
Mentre mi "decido" a scrivere è contento il mio cuore, perchè mi sento amata, anche se il tempo che mi resta può essere breve.
Ho avuto tanti acciacchi in gioventù a causa delle tribolazioni; chi pensava a una lunga vita?
Ora non voglio pensare all'età "che mi sfugge" e neppure a ciò che mi può accadere prima della "fine". Ma se anche mi troverò immobilizzata su una carrozzella, mi basterà guardare fuori dalla finestra per vedere "l'infinito".
Devo ringraziare prima l'Onnipotente e poi la mia famiglia che accoglie questa mia vecchiezza con amore e sollecitudine. E da questo, solo da questo, può venire tutta la forza e la serenità che permettono di prepararsi tranquillamente, coscientemente al "trapasso" certo ed immancabile per tutti.
Mi sostiene una fede certa; credo fermamente che dopo la vita c'è la vita. E sarà la stagione più bella, dove eternamente, non esisterà più la vecchiaia e la morte.
Non mi stanco di ammirare le belleze di questo mondo, splendido, armonioso, perfetto nella sua creazione e ci incanta pur visto coi nostri occhi tanto miopi; come sarà quando tutto potremo ammirare immersi nella luce, nello splendore eterno? Solo a questo voglio pensare, e quel "passo" che ha fatto temere anche i Santi, non mi farà più paura, non sentirò l'angoscia dell'imprevedibile fine.
So che non lascerò orfani chi mi ama; io li vedrò ancora, sarò con loro sempre col mio spirito ed essi sentiranno la presenza della mamma, tanto viva nel ricordo che non passa.
L'amore ci lega ed è indistruttibile ed eterno. Quando il cuore stanco dopo tanti anni di "meraviglioso" lavoro cesserà di pulsare e sarà diventato "polvere", ci resterà quella grande ricchezza, sicura, inalienabile che mai ci sarà tolta. E ci porterà gioia anche nel pianto. Solo così sarà visibile il trionfo dell'anima sul corpo. E' il bisogno di sconfiggere la morte per il senso d'infinito che è dentro di noi, perciò è saggio credere in una forza superiore a cui la scienza non può aggiungere nulla. Ho sentito una frase bellissima del Papa rivolta ai giovani: "Fate della vostra vita un capolavoro!".
Io, che sono giunta a questa età, sento molta tristezza se mi volto indietro e sento la mia vita passata.
Ho fatto un capolavoro della mia vita? Se bastasse sforzarsi, lottare per costruire la vita con sacrifici e rinunce!
E' difficile in un mondo di prepotenti, di soverchiatori, incontrando e trovando sorpassi, soprusi e porte chiuse!!
Il pericolo maggiore è di lasciarsi aggredire, dallo scoraggiamento, dalla apatia, dalla sfiducia per tutto e per tutti. E' questo il vero male di tutti i tempi.
A volte, nella lenta maturazione della coscienza, di fronte ad ostacoli ed a "muri" sempre più alti, ci si può sentire come un vecchio rottame a cui tutti credono di aver diritto di tirar calci.
</doc>
<doc id="180" genre="diary" gender="F">
Lunedì 28 ottobre 1968 ore 16,40
Siamo già al sopra delle nuvole, credo di non avere mai provato un'emozione così grande. Siamo lontane da tutti, al di sopra della terra, da quassù tutto diventa piccolo e insignificante.
Siamo partite da Fiumicino alle ore 16 e già siamo distanti moltissimi chilometri. Ho avuto un po' di paura all'inizio e anche un po' di tristezza, è la prima volta che faccio un viaggio in aereo, ma adesso mi sento sicura, sono contenta di essere quassù.
Questo nostro primo viaggio ci porterà a Manila. Abbiamo sorpassato montagne, città, mari, e adesso siamo sopra un grande banco di nuvole, lontano all'orizzonte si vede un tramonto bellissimo, sembra una cosa irreale. Vicino a noi c'è un altro aereo, da qui sembra tutto dorato e anche lontanissimo.
Le nuvole sembrano ghiacciai dalla neve eterna, sembra di essere in un altro mondo, sono grandi questi banchi di nubi imponenti, danno un senso di paura e di eccitamento.
Siamo partiti con il sole e dopo solo un'ora siamo quasi di sera. E' un'avventura bellissima che sono contenta di avere perché tutto questo si può definire favoloso, fortissimo, affascinante.
E' passata ancora un'ora abbiamo mangiato; fra un'ora e mezza arriveremo a TEHERAN.
Qui è già notte fonda si vedono le stelle e le luci lontanissime della città.
Quando arriveremo a TEHERAN saranno le 20,20 orario italiano mentre all'orario di TEHERAN saranno le 22,50.
Siamo atterrati e l'aereo ha sostato per circa mezz'ora perciò siamo scesi abbiamo scritto qualche cartolina e abbiamo scoperto come si forma un dollaro poi siamo tornate a bordo.
Come è curioso trovarsi lontano da casa tutte faccie diverse che non ti capiscono e che noi non sappiamo capire.
Abbiamo sorvolato TEHERAN era tutta illuminata e una città molto grande e deve essere anche molto bella.
Ora siamo ancora in volo il prossimo scalo a Carachi, allora arrivederci a Carachi
</doc>
<doc id="181" genre="diary" gender="F">
Quando, raramente, ormai, appoggiata al mio bastone, arrivo nel Corso della mia piccola città di Provincia, mi fermo davanti al palazzo dove nacqui e vissi circa trenta anni della mia giovinezza, e lo rivedo come allora.
Il bar nel centro storico di Grosseto con i tavolini fuori ed i camerieri in corsa. Mia madre dietro la cassa del suo bar, a quei tempi chiamato “Caffè Greco”, ci passava tutti i giorni della sua vita, mentre noi figli, sei fra grandi e piccoli, stavamo in casa occupati a non fare niente, per aiutarla. Cominciando dai miei fratelli più grandi, Manlio era un poeta ed una volta che mia madre lo provò nel bar a farcelo stare, lui declamava le sue poesie, mentre alcuni clienti mangiavano le paste, magari cinque, e ne pagavano due. Mamma se ne accorse e lo rimandò sù, in casa. Libero, l'altro fratello, voleva essere “libero” anche nella politica, a quei tempi non c'era libertà di scelta sui partiti, così i fascisti l'avevano già notato e sarebbe stato un pericolo, metterlo nel bar. Io , allora avevo sedici anni circa, e studiavo il pianoforte e volevo diventare una concertista e basta.
Anche quando il nostro caro babbo era vivo, non stava nel bar, era contabile in una compagnia fuori Grosseto. Veniva a casa il sabato e passava con noi anche la domenica. Tutti noi sentivamo la sua mancanza e da quando morì, la sento tutt'ora. Lo ricordo, quando dalla stazione arrivava da noi con la carrozza e quando scendeva, tutti noi eravamo ad apettarlo davanti al bar, mentre il vetturino tirava con forza le briglie del cavallo che non voleva fermarsi. A quei tempi, almeno a Grosseto, le automobili non c'erano, ci tratta almeno più di settanta anni fà, dato che io ho ora novanta anni e cerco di ricordare, scrivendo come sono arrivata a questa età. (Ce ne vorranno di pagine!).
Il corso di Grosseto è come allora, una striscia di strada, situata nel centro della città, dividendola in due parti. Porta Nuova e Porta Vecchia. Approssivamente sarà lunga un chilometro. Ai miei tempi era un centro di riteovo mondano, tutti vestiti eleganti, ci si passeggiava dalle cinque pomeridiane fino alle otto, l'ora di cena, ci ritiravamo nelle nostre case ed il corso rimaneva vuoto. Sul tardi, due o tre bars erano aperti ma solo gli uomini ci andavano, le donne stavano in casa, come usava a quei tempi quando gli uomini erano al comando nelle situazioni famigliari, non certo come adesso nel duemila.
</doc>
<doc id="182" genre="diary" gender="F">
Acqui 7.1.39
Caro, grazie delle cartoline: ho ricevuto l'altro giorno quella dal Sestrière e stamattina quella di Saluzzo col Duomo, che conosco già perché è una cartolina che tutte le persone che vanno a Saluzzo si sentono in dovere di inviare e ne ho già ricevute dalla Pepita e da Piera!! ad ogni modo riconosco che Saluzzo ha un vero gioiello d'arte.
Ieri mattina dopo aver letta la tua lettera ho trovato Gerbaudi che non avevo più visto dal giorno in cui sei partito. Ho tentato in tutti i modi di distrarlo ma lui è fisso nello zero assoluto, come dici tu, e allora gli ho lasciato un libro, così si svagherà un po'. Ieri pomeriggio sono andata a ballare alle 17 e con Carmen (così ho vinto la scommessa fatta con Piera, ricordi?) ho fatto un ballo con Rellecati e gli altri coi soliti ragazzi. Ho perso un ballo e combinazione è mancata la luce per quasi tutto un bis! Ed io ero seduta e ho pensato a te e ai nostri primi discorsi su che cosa può capitare quando manca la luce, e due che simpatizzano e ballano stretti stretti – caro, quando balleremo noi due così? Oggi sono in periodo malinconico, forse conseguenza del ballo di ieri. E' bello il “Mastro di posta”? mandamelo a dire così quando arriverà ad Acqui saprò se merita o no essere visto anzi dato che a Saluzzo vengono sempre prima, quando vedrai qualche bel film nuovo, vuoi mandarmelo a dire, io non dico di fare altrettanto perché vengono prima da te!!
Sai dove ho nascosto il tuo brutto muso? Nell'armadio dove tengo i miei cappelli così tutte le volte che apro l'armadio ti do una sbirciatina e anche qualche bacino.
</doc>
<doc id="183" genre="diary" gender="F">
Acqui 3.1.39
Caro,
anch'io ho cominciato l'anno danzando, solo che il cavaliere l'ho fatto io. Sono andata su dalla signora e ho fatto tre balli, non più perché le mie gambe non l'hanno permesso. A mezza notte ho brindato con te. Ti ho baciato e ti ho augurato per il '39 tutte le soddisfazioni possibili. Pensa mi hanno preso in giro per la mia toeletta elegante. Avevo due maglie, la giacca blu e pantofole e capelli lunghi sulle spalle legati con un nastrino rosa: sembravo proprio la bambina terribile delle favole. Anche a me han dato ampio resoconto del ballo, han detto che è riuscito proprio bene.
Giovannino t'ha portato i saluti della cricca – io esclusa perché sono uscita la prima volta dopo una lunga settimana. 
Domenica pomeriggio per andare al cinema ho visto “Allora la sposo io” con Danielle Darrieux e Douglas Fairbanks a me è piaciuto, una commediola carina! Ieri mattina sono andata dal dentista e tornando ho incontrato Rellecati e m'ha detto che Gerbaudi è in licenza, e che era naturale che io venissi malata dato la partenza di certe persone…che maligno neh!!
Dalla descrizione il tuo cappotto deve essere un modello nuovo con la tua cintura a doppio uso! Specchiati bene e portalo come ti sta meglio. Grazie per la tua bella foto, e la cartolina? non sono mai contenta vero? ma tu sei sempre così gentile e buono che io vorrei essere altrettanto con te, ma non so se ci riesco completamente perché credo che ogni tanto qualche punta affiori, vero?
Caro il mio vecchione che vuol rinunciare al calcio; sarà l'allenamento che ti manca o ti senti proprio arrugginito? 
In tale caso ti occorrono i miracolosi fanghi di Acqui che ogni buon giocatore viene annualmente a fare!!!
Sono lieta del tuo posto, allora quanto prima ti vedremo “Direttore”.
Vai al Sestrière l'8? Qui la cosiddetta cricca (Bormida, Sburlati, Righetti ecc.) sono andati al campeggio Gil, a Clavière.
Piera è partita il 29, meno male che m'è rimasta Carmen che viene tutte le sere prima di cena a trovarmi (perché non esco ancora) e lei mi parla di Celenza che ormai è in Spagna ed io di te che mi vuoi tanto bene, e che io ne voglio tanto a te e che tanto volentieri ti bacerei. Bacioni cari e tante affettuosità Bruna
</doc>
<doc id="184" genre="diary" gender="F">
Come sono infelice, tutte le mie amiche sono belle, solo io sono brutta. Sento il bisogno di tenere un diario e questa è la prima cosa che voglio scrivere. Sono alta e magra, mia madre dice che ho le gambe come una cicogna, e sono piena di brufoli. Hanno cominciato ad uscirmi dopo l'estate che sono andata da mia nonna e un giorno, dopo che ho fatto pipì e mi sono pulita, ho visto la carta igienica sporca di sangue. Mi sono spaventata vedendo che avevo sangue in quel posto lì ma poi mi sono ricordata che avevo sentito parlare una ragazza più grande del fatto che le donne avevano questa cosa. Meno male sennò non so cos'avrei fatto, mi sarei messa a urlare, avrei pensato che stavo per morire. Non avevo nemmeno undici anni, li dovevo compiere dopo un mese. Sono andata da mia nonna e non sapevo come dirglielo dato che si trattava di quella parte di cui non si parla molto. E poi non so come lo chiama lei perché gli anziani a volte usano altre parole. “Mamaie, matale sai cosa sono le mestruazioni?” “Accidenti, ma che cosa ti ha preso?” “E' che mi sono arrivate. Che devo fare, mamaie?” “Metti un po' di ovatta, so io cosa dirti?”. Mi mettevo l'ovatta e la tenevo tutto il giorno e mi sporcavo tutta. Quando sono tornata a casa mia madre mi ha insegnato meglio quello che dovevo fare ma si è tanto meravigliata, non pensava che mi sarebbero arrivate così presto. L'ho detto a un'amica chiedendole di non dirlo a nessuno e dopo un po' mi sono accorta che lo sapevano tutte le altre. Mi guardavano con una curiosità particolare e una un giorno mi è venuta vicino vicino e mi ha detto “E' vero che tu hai le mestruazioni?” Mi ha dato un po' fastidio però mi sono sentita anche molto interessante. Tra le mie amiche non le aveva ancora nessuna, solo io. E insomma, le altre ragazze hanno dei corteggiatori, io nessuno. Cioè, la verità è che ce ne sono che mi guardano, mi fanno i complimenti, cercano di avvicinarsi, uno nel cortile della scuola mi ha detto “Fortuna tua che sei carina, altrimenti ti picchierei” (stavo facendo la dispettosa) e anche altri mi hanno detto che sono carina ma poi altri mi hanno detto che sono brutta e poi mi guardo e mi paragono alle altre ragazze e decido che non lo posso essere. Sono piena di difetti, di cose che non piacciono alla gente. La mia migliore amica, Camelia, è molto ammirata dai ragazzi e un nostro compagno ha detto un giorno guardandola in tuta da ginnastica elasticizzata “Camelia ha le gambe come delle salsicce.” Cioè appetitose. E poi c'è una nella nostra scuola bassa bassa, con le gambe come delle mortadelle e la vediamo correre inseguita dai ragazzi che le vogliono toccare le gambe. Le mie sono ridicole, così lunghe e sottili. Un giorno mi sono messa un paio di sandali di Camelia, con la zeppa, e lei è scoppiata a ridere. Sembravo un cavallo coi suoi zoccoli. A lei stanno tanto bene! Tutto quello che si mette le sta bene. A me il contrario. Evito più che posso le gonne. Metto i pantaloni anche quando ci sono trentasette gradi. Quando si va a scuola in divisa da pionieri dovremmo mettere calzettoni bianchi e calze nere ma io sotto la gonna a pieghe ci metto i pantaloni. Mi guardano male, rovino l'estetica del gruppo ma io le gambe non le faccio vedere! Poi, quando sono a casa corro allo specchio e mi guardo negli occhi e mi dico con convinzione “Ho dei begli occhi” e sogno di diventare una grande attrice, la più bella del mondo, con le gambe più belle del mondo e immagino tutto il mondo parlare con stupore della mia bellezza. Poi vado fuori e tengo le distanze, nessuno deve guardare da vicino i miei brufoli o tantomeno toccarli cercando di accarezzarmi per esempio.
</doc>
<doc id="185" genre="diary" gender="F">
Waslala, 27.7.1986
Carissimi tutti,
l'unica cosa che è sempre gradita è la cioccolata. Da una settimana sono tornata nel mio piccolo regno, e già mi sembra di non esserne mai partita. Siamo per il momento solo in due. Così, oltre che della chirurgia sono responsabile anche della pediatria: ho undici “ni ños” (ieri ne avevo quindici ma ne sono usciti quattro). Ho davanti a me il Nelson (testo di base di Pediatria), e ringrazio le ore passate in Italia a studiare la Neonatologia. Del resto, questo lavoro mi servirà anche in previsione del corso di Materno-Infantile a Londra, il mio vecchio non dimenticato sogno.
Ma qui il tempo di sognare manca: i ritmi di lavoro non sono disumani, però riempiono la vita, le ore volano. Sono già le 7 e mezzo di sera, e mi rimane ancora da scrivervi perché domani (lunedì) è previsto il viaggio settimanale dell'ambulanza.
Ho fotografato la mia stanza, illuminata dal lume a petrolio: le proporzioni sono un po' sfasate, perché l'obiettivo è un 35 mm. Sono orgogliosa della mia stanza, con il tavolino “a ponte lavatoio”, lo scaffale, le foto, l'armadio, il soffitto di stuoie: sono stati tutti costruiti o riadattati dalla sottoscritta, e devo dire che alla fine, con quel crocifisso salvadoregno accanto alla “Donna latinoamericana” dipinta da Francesca, è risultata bellissima. Ho ancora l'idea di verniciare la porta di rosso, ma lo farò a settembre: siamo in piena stagione delle piogge, e adesso non ne vale la pena. Vale più la pena di rimettere a posto il giardino: vorrei provare a piantare dell'insalata (tipo cicoria), delle melanzane e magari dei pomodori...Se vi capita, in una busta delle lettere, metteteci dei semi: iniziate con una perché se sono troppe finisco che non le utilizzo.
Attualmente in casa siamo solo in sette: infatti le studentesse stanno facendo gli esami a Matagalpa per la promozione finale. Sembra che qui ne torneranno solo tre delle tredici che conoscevo. Vivono con noi anche due bambini, i due figli della laboratorista che appare nella diapositiva di quella che credevate fosse la cucina...il più piccolo ha solo tre mesi, ma la notte non piange perché dorme accanto alla madre “chupa” (succhia) il petto tutto il tempo.
Vi manderò le diapositive “spiegate”, ma dovreste poi rimandarmele, visto che adesso ho un piccolo registratore e ho una mezza idea di fare degli audiovisivi: perché possiate godere insieme le foto e la mia voce, ma anche per poter smuovere un po' di gente affinché dia una mano al piccolo ospedale di Waslala...
La stagione delle piogge ha riacceso la malaria, la tubercolosi e la leishmaniasi (quest'ultima solo nelle zone rurali) mentre per fortuna sembra risolta l'epidemia di morbillo che mieteva vittime a maggio. Il viaggio in Italia mi ha stimolato la voglia di studiare e di “pubblicare”: serve al Nicaragua e all'Italia. Se trovate la streptomicina consegnatela ak MLAL: è un modo per metterli in mezzo. Va inviata a Benigno alla “Regional de salud”: lui sa che è per me. Non la dovete comprare voi. E' importante smuovere la gente proprio su questo tema: tutti sanno che in Italia la tubercolosi non esiste quasi più, ma ci sono posti al mondo dove la gente muore per una malattia, al giorno d'oggi, perfettamente curabile. E questo è importante che si sappia. Non tutti sanno invece cosa è la leishmaniasi: manderò le diapositive per spiegarlo. Il trattamento si produce in Francia e in Italia, si chiama Glucantime ed è della Farmitalia. Esiste già un gruppo sparuto (quello della Rosella a Milano, la ragazza che sono andata a trovare nella mia rapida corsa laggiù) che lo sta raccogliendo.
Poi cercate del dr. L., che aveva dato la disponibilità a cercare materiali in disuso. E' vicedirettore sanitario del Gemelli, quello al quale ho raccontato la bugia rispetto al vaccino antiepatite. Questa storia del materiale in disuso è una questione morale come la streptomicina: in Italia molte apparecchiature ancora nuove vengono buttate nei magazzini per comprarne di più sofisticate: largo alle macchine per la TAC e agli Ecografi, 110-115 milioni ciascuno. Chissà che non ci sia qualche buon apparecchio per schermografia che nessuno vuole più: per noi non è ne vitale, ne urgente, visto che ancora non abbiamo luce; ma è vitale per l'Italia e per la nostra spesa sanitaria folle rendersi conto che c'è chi farebbe tesoro di ciò che la si butta. Intermediari, anche qui, Benigno e il MLAL (che ha la lista che ho portato a giugno).
Mi servono un paio di collants di nilon bianchi, non costosi ma solidi, per lavorare la notte evitando le zanzare. Viceversa non mandatemi Autan: ho messo la zanzariera. Finalmente sono realmente contenta di ciò che faccio, e oggi più che mai è importante “mettervi in mezzo”, e fare di voi il mio ponte di comunicazione con l'Italia, perché questa esperienza meravigliosamente umana che sto vivendo sia patrimonio anche di altri
Chiara
</doc>
<doc id="186" genre="diary" gender="F">
Waslala, 18.8.1987
Carissimi tutti,
è da sedici mesi che sono a Waslala. Negli ultimi otto ho avuto contatti con voi solo nella “vacanza” di marzo. Negli ultimi quattro, per problemi personali e di lavoro, la mia vecchia Olivetti ha lungamente taciuto, ma anche le lettere “dal resto del mondo” (il “mio mondo” oggi è incredibilmente relegato a questo minuscolo fazzoletto di case di legno) si sono fatte “desiderare”: ed è un desiderio intenso quando si è soli, comincio ad avere “paura”: paura di non essere capita, paura di essere “dimenticata” fra queste montagne, paura di restare sola anche nell'appoggio ideologico a questa mia scelta molto “radicale” ma di cui non mi sono pentita. Paura essenzialmente della “solitudine”. Oggi rispondi solo a me stessa, al MINSA e al Padreterno.
C'è stato un tempo, neanche tanto lontano, in cui mi illusi di trasformare le mie lettere in una sorta di “reportage” giornalistico della “zona di guerra”, dove realmente “aquì no se rinde nadie” (qui non si arrende nessuno)...”Mentira!” (bugia). Lo stile giornalistico non mi si addice, ma soprattutto sono del tutto incapace di realizzare una “analisi” di tipo storico-politico di ciò che sto vivendo a un livello emotivo e passionale...e troppo in prima persona per poterlo razionalizzare! Se cerco di esprimere quello che sto vivendo, finisco per farlo in termini di “Brutto” e “Bello”. Sono brutte le ferite per arma da fuoco, i volti sfigurati dai “charneles”, le gambe spappolate dalle mine. La guerra è brutta... Non mi piace la guerra, la odio. Eppure sono qui, e da qui non mi muovo, e “me gusta” lavorare qui, e non me ne andrei per tutto l'oro del mondo... Perché è bello che ci si vaccini in zona di guerra, che si preparino le “parteras” e i “brigadistas de salud” delle comunità più isolate e “jodidas” (sfottute) dalla contra e dall'endemia, che ci sia un'aiutante infermiera in ogni “asientamento” campesino, che ci sia gente che rischia ogni giorno la sua pelle per “llevar salud hasta el ultimo rincün” (portare i servizi medici fino al più sperduto angolo), e che da Brescia arrivi ogni due-tre mesi un carico di solidarietà solo per Waslala... E' bello, è entusiasmante che ci sia un popolo che continui a vivere e a portare avanti un processo di “cambio radicale” di una realtà martoriata da una pesantissima eredità di sfruttamento e di isolamento, come se la guerra “non esistesse”.
Forse se sto qui è perché condivido questa sfida ai “signori della guerra” come stanno facendo proprio i più poveri: se volete potete continuare a seminare le vostre mine, ad armare le truppe dell'aggressione, ad ammazzare senza ragione. Noi non moriremo: siamo cento volte più vivi di voi, in quello che stiamo costruendo ogni giorno, nonostante tutto... Nelle baracche di “techo y plastico” che rapidamente si trasformano in nuove case, di cemento e tavole. Nei figli che continuano a nascere, senza mai perdere la speranza... Perché nessuno può uccidere la “speranza dei poveri”.
</doc>
<doc id="187" genre="diary" gender="F">
Waslala, 9.9.1986
Carissimi tutti,
è molto-troppo – che non ricevo vostre notizie, e soprattutto non so se state ricevendo le mie.
Eppure sto scrivendo con frequenza, approfittando delle “brigadas” che stanno rientrando alla fine delle “vacanze impegnate”.
Sto lavorando con gusto: nell'ultima settimana abbiamo dovuto fare due cesarei, con buona evoluzione entrambi, anche se le condizioni non erano ideali: siamo sempre senza luce ne acqua , ma tempo due-tre giorni installeranno una piccola centralina elettrica.
Alle volte il lavoro è troppo e la sera sono stanca morta. Eppure sono felice qui, perché la mia vita ha un senso.
L'unico “clavo” (in realtà significa chiodo ma anche, come in questo caso, problema principale) è la solitudine a cui ho fatto “quasi” l'abitudine, e che forse sono io stessa che scelgo, perché mi ha permesso di conoscere più a fondo me stessa e di costruire un nuovo rapporto con gli altri, basato anche sul “bisogno”: per esempio mai come ora ho bisogno di voi, della vostra comprensione per ciò che sto facendo. A 20 anni pensavo che vivere fosse più facile, ma non sono pentita di nessuna delle scelte fatte fino ad ora. Nemmeno del matrimonio: penso che sia stato importante per capire tante altre donne rimaste sole. E non parlo solo delle vittime del “machismo” latinoamericano”: anzi, qui a Waslala , in ambiente contadino, tradizionale, i mariti sono insolitamente fedeli. Sto parlando dlle vedove di guerra, che scopro ben più numerose dei cadaveri che così spesso ci arrivano portati a braccia, dal fuoco che incendia la montagna sopra Zinca e il Naranjo: spesso ragazzi di Rivas, di Chinandega, di Managua, di Leün.
Sono sempre una piccola parte dell'olocausto che si sta pagando quotidianamente e che per la maggior parte rimane celato nel segreto di queste montagne: e stupisce quando nei discorsi ufficiali, tirando le somme , si scopre che il prezzo pagato per la propria sovranità sia così alto...Fino a quando?
Se veniste qui a Waslala capireste perché è così forte il mio desiderio di restare: non è, lo ripeto ancora (proprio per il dolore fisico che mi causò quella frase) un gusto infantile per il rischio ne una smania di protagonismo (mi mantengo silenziosa al mio posto). E' il desiderio di capire il perché: della morte, della miseria, della malattia, della guerra. E' la gioia quotidiana di scoprire che c'è ancora spazio per la speranza
Chiara
</doc>
<doc id="188" genre="diary" gender="F">
Terrabona, 16.3.1983
Carissima mamma (e carissimi tutti),
vi scrivo due righe veloci perché ho saputo che Katia parte per l'Italia in settimana: spero di riuscire a vederla in modo da affidare a lei la lettera, altrimenti la manderò per posta.
Non è molto che vi ho parlato per telefono, e quindi non ho molto da dirvi, se non che va tutto bene; ancora non sono entrata a pieno titolo all'ospedale di Matagalpa. Vi ho telefonato inutilmente, ma pensavo che fosse importante sentire un poco la mia voce, perché foste davvero tranquilli sulle mie attuali ottime condizioni (sono persino ingrassata nei due-tre giorni di soggiorno a Matagalpa: tutti i gruppi di volontari ci offrivano la “comida”!). La casa-MLAL di Matagalpa è un vero porto di mare: passano una decina di volontari ogni giorno, prendono il caffè, parlano con noi. E' ancora in corso di arredamento tuttavia ci si vive già bene: completa di doccia, srvizi e cucina a gas, e in seguito metteremo anche il telefono. Per ora vi ho chiamato dal posto pubblico, dove è più facile e dove interrompono loro la comunicazione dopo tre minuti...Ma state “tranquilli” che non vi telefonerò troppo spesso: scrivere è molto meno costoso e molto più tranquillo.
Da ieri sono tornata a Terrabona: finchè i documenti di residenza e di “trabajo” (lavoro) per i due anni non sono pronti, non posso lavorare a Matagalpa.
Qui invece frequento il “Centro de salud” di Domenico (quel ragazzo di Bologna di cui vi ho parlato, anche lui venuto qui come neolaureato, e oggi con due anni quasi di superesperienza), e oggi ho assistito (integralmente quasi e senza ostetrica, come ero abituata al Gemelli) al mio primo parto nicaraguese: primo figlio, un maschio di 3150 grammi, nessuna necessità di “tagli”, solo un piccolo singolo punto di sutura: se tutte partoriscono così, il mio lavoro non sarà certo difficile!
Resterò qui a Terrabona fino all'arrivo dei documenti, inoltre qui festeggiano S.Josè in modo particolarmente folcloristico, iniziando tre giorni prima (oggi appunto) con il “paseo” di vacche e cavalli dipinti. Già si sentono i “botti”, che qui chiamano “bombas”. Piero freme con la sua macchina fotografica, anche perché per la prima volta oggi c'è stata una “piovuta” tropicale (alcuni minuti di acqua a catinelle) e c'è il rischio che ne vengano altre a rovinare le pitture sul dorso delle bestie.
Vi saluto perché voglio riposare un po': sono due mattine che mi sveglio presto.
Ciao, un bacio a tutti
Chiara
</doc>
<doc id="189" genre="diary" gender="F">
Waslala, 31.5.1988
Carissimi tutti,
a molti mesi di distanza nuovamente una lettera comune a “tutti quelli che mi vogliono bene”, come scrissi anteriormente. A tutti quelli “che sono enormemente preoccupati per me e per la mia salute mentale” mi viene voglia di scrivere invitandoli a leggere fra le righe della scarsissima corrispondenza degli ultimi cinque mesi (forse, purtroppo, si legge di più al silenzio).
Per piacere, non preoccupatevi più per me, io sto bene, o starei meglio e mi sentirei totalmente serena nel mio lavoro se sentissi anche voi sereni. In più di cinque mesi, ho ricevuto in tutto due lettere e non hanno certo contribuito a dissimulare l'angoscia e la solitudine che mi danno i prolungati silenzi.
Nelle ultime quattro settimane i miei sentimenti hanno costantemente oscillato fra l'incapacità a ritrovare “il senso” del mio essere presente qui (adesso che ho aperto gli occhi sulla sofferenza che sto causando: è che voglio troppo bene a tutti voi, per non farmi carico di questa sofferenza), e la rabbia per un “senso perduto” non so più come, non so perché, quasi mi chiedo se abbia avuto un senso sei anni di Nicaragua, tre anni di “zona di guerra”, farmi testimone oculare o forse solo una vittima in più di una sporca storia di interessi politici che ancora non sono riuscita a penetrare, forse perché nel mettermi troppo “dentro” la situazione ho perduto di vista il significato globale...
E perdendo il significato globale di una situazione obiettivamente più grande di me, ho perduto anche il “senso di una presenza”. Alle volte mi osservo allo specchio e mi vedo ormai vecchia, rimpiango gli anni perduti e il cui prezzo finale mi sembra oggi l'immensa solitudine in cui mi trovo a 32 anni. E mi sento stanca di “combattere” una battaglia di cui non vedo più gli orizzonti di pace...sono i momenti in cui temo che no, non sia valsa la pena di metter in gioco gli anni migliori della mia vita per un'utopia di pace che forse è irrealizzabile. In questi momenti mi chiedo se forse non ho sbagliato tutto.
Tre anni fa, decidendo di venire a Waslala ho scommesso sulla pace e sulla capacità di “andare avanti da sola”, non per scelta ma per necessità, e sicuramente sono stata presuntuosa, perché se non c'è nessuno che di tanto in tanto ti pone un braccio attorno alle spalle e ti dice “coraggio”, chiunque diventa “isterico”...Io per prima, e perché dovrei negare che due, tre volte ho dato fuori da matta? Recentemente no, per tranquillità vostra, però mi sto rendendo conto ogni giorno di più che se non mi giunge quella “spinta affettiva” che da sempre mi sosteneva, non solo per via epistolare, dall'Italia, anche la mia sorgente si sta seccando, e mi sento vuota. Sono i giorni in cui sento più forte il desiderio di piantare tutto e tornarmene “a casetta” già adesso, mollando tutto a piedi per aria...e ammettendo con me stessa che ho perso la scommessa.
Ma non la voglio perdere:
è troppo quello che ho puntato sopra Waslala per essere disposta a dichiararmi sconfitta, a rinunciare a un “progetto” che prima di essere proposto come “progetto MLAL” è sato progetto di “esistenza”: nel senso che per tre anni ho esistito solo in funzione di Waslala. Waslala è tutt'ora un “microcosmo emblematico” della lotta indeclinabile di un popolo per la sua autonomia.
Waslala è stata, nei due mesi che hanno fatto seguito agli “accordi di pace” di Sapoà, emblema anche di “un sogno” di pace che sembra oggi voler uscire dall'utopia. Dopo l'ottimismo che ha seguito Esquipulas, miseramente crollato qui insieme al ponte di Yaoska, non voglio lasciarmi nuovamente trascinare da troppo facili entusiasmi, credendo che la pace sia una conquista raggiungibile in poco tempo...I destini dei popoli si giocano purtroppo in altre sedi! Ma è stata ugualmente meravigliosa questa “prova generale” di quello che si potrebbe progettare, costruire, inventare qui se la guerra non esistesse.
In aprile, approfittando di una tranquillità che ancora suonava insolita qui dove la guerra è ormai “un'abitudine”, abbiamo riunito tutti i “brigadistas de salud” dell'area, e si è iniziato a parlare con loro in termini di un futuro che possa prescindere dalla guerra di aggressione. Si è nuovamente “scommesso” sulla pace, presupposto irrinunciabile per uno sviluppo integrale della zona. La denutrizione, l'endemia malarica e tubercolare, le esplosioni epidemiche, tutte prevenibili con le vaccinazioni, specialmente nella popolazione infantile (quante vite miete attualmente la pertosse e quanti morti costò l'epidemia di morbillo del 1986!). Tutto questo è effetto indiretto della guerra. E ragionando in un'ottica di pace, Sapoà diventa una sfida enorme per tutti noi.
Nel mese di maggio abbiamo avuto più parti che nei tre mesi precedenti; la sala di chirurgia, di cui sono responsabile da quando sono arrivata paradossalmente come “il chirurgo del Fidel Ventura” (come scherzosamente mi chiamava una grande amico che non è più qui), anziché piena di feriti, come ancora a febbraio e marzo (e fra i feriti, moltissimi i civili e molti bambini), era piena di gravide e di puerpere. Solo negli ultimi giorni in seguito a una imboscata a un veicolo civile a fine maggio, in aperta violazione unilaterale degli accordi, abbiamo dovuto nuovamente affrontare il triste spettacolo dei corpi martoriati dalle granate, dell' odore acre insopportabile della carne bruciata, delle secrezioni fetide di cui si ricopre la ferita per arma da fuoco dopo due giorni di cammino nella montagna in condizioni igieniche totalmente inadeguate...
In aprile e in maggio, volti sconosciuti con marcati tratti indigeni sono apparsi nel corridoio del Centro e nei consultori. Venivano da comunità finora note solo sulla mappa: Cano Sucio, Dipina; Capote Kum, Ocoye Tuma, portando con se storie antiche e recenti di morte e di resurrezione...”vengo a buscar rimedio por una enfermedad que padezco desde tempo, y que ya matò a mi hija y a mi hermano (sto cercando una cura per una malattia di cui soffro da tempo, che ha già ucciso mia figlia e mio fratello). Tradotto in termini medici, ancora come sempre malaria e tubercolosi.
Ho iniziato la presente il 31 di maggio, ancora scossa per l'agguato al veicolo civile di cui vi parlavo; chiudo il 9 giugno. Oggi ho ricevuto i “delegados della palabras” di Arena Blan e del Chile (comunità fuori... della grazia di Dio!), con i thermos quasi vuoti: la gente ha risposto con responsabilità alla “sfida”: “Anche se c'è rischio che ci iniettino...il comunismo, non vogliamo che i bambini continuino a morire “ahogados” (soffocati) dalle secrezioni della pertosse”.
Ho ripreso a sperare: oggi mi sento più serena...E credo che anche dall'Italia mi arriverà presto un messaggio che finalmente suoni di incoraggiamento, per andare avanti 
Un bacio a tutti. Vi voglio bene
Chiara
</doc>
<doc id="190" genre="diary" gender="F">
Matagalpa, 3.11.1986
[...] Si, sono di nuovo totalmente felice, quando con un massaggio cardiaco rianomo u bimbo con la broncopolmonite. Quando riesco a fermare una emorragia legando l'arteria che sanguina a fiotti intermittenti, scandendo quei secondi di tensione che non è lecito perdere.
E accanto a me, in questa trepida continua battaglia per la sopravvivenza, riconosco finalmente gente valida, con cui vale la pena condividere speranze e dubbi, ansie e soddisfazioni. Anche se sono tutti più giovanu di me, Reynaldo e Mauricio, Chicho e Yesenia, Vicente e Fredy...e tutti i ragazzi con cui divido la casa, la “tortilla”, la vita quotidiana, sono maturati in fretta alla scuola del bisogno.
E se l'amicizia che ho per loro è su un piano forse diverso rispetto a quella che mantengo con il “grupito” di Matagalpa (specialmente Gabri e Isabella, e Angela con Benigno e il bimbo) mi rendo conto che sto bene con loro.
Qualche giorno fa ho abbattuto la tenda che conservava la mia finzione di privacy (siamo in cinque a dormire nella stessa stanza, con i bimbi di Doña Cris): non ne sentivo più bisogno, anzi, mi dava fastidio.
Voglio che veniate a Waslala per capire perché voglio bene a Cristina e al piccolo Franklin, a Yesenia che forse sposerà Chicho perché a Waslala si sono innamorati l'uno dell'altra e di Waslala. A Fredy e isabel. Vorrei potervi raccontare di ciascuno di loro, di cento storie iniziate da una qualsiasi città di questo paese (Chicho di Chinandega, Mauricio di Leün, Yesenia di Ciudad Darìo) e che l'obbligo del servizio sociale in zona rurale (e, visto che si chiama così, in zona di guerra) ha fatto confluire in questo minuscolo fazzoletto di case di paglia e di legno.
Vi aspetto perciò. Quando? Io farei una proposta:sicuramente i genitori di Marco verranno a conoscere il bimbo in aprile-maggio. Fate il viaggio con loro. Una volta conosciuta Waslala e magari anche S.Juan del Sur (l'altro mio grande amore in Nicaragua), vi accompagnerei in Guatemala sfruttando così quei venti giorni di ferie che mi spettano. Guatemala e Italia insieme no: non lo ritengo possibile, per serietà professionale. Finchè non decido di considerareconclusa questa esperienza, io sono il “Chirurgo-Ginecologo” di Waslala: non ci sono supplenti disponibili, e non posso e non voglio lasciar scoperto il posto per un tempo prolungato. 
Reynaldo e Mauricio non lo farebbero mai: Reynaldo è stato operato a settembre di un tumore del retrofaringe: un'operazione rischiosa e lunga, e non senza conseguenze. Ma tre settimane dopo era già al suo posto, perché l'ospedale non può fare a meno del suo direttore...Anche se poi, a guardargli il documento di identità, risulta che si è laureato nel 1985 e che ha solo 24 anni.
Vi ho già detto di come la loro precoce maturità, mi spaventa e mi fa un poco vergognare dei miei primi 26 anni vissuti nella bambagia.
E anche adesso, che ricevo il loro stesso stipendio, che mangio lo stesso riso con fagioli, che dormo nella stessa casetta di legno, che studio con lo stesso “machün” a petrolio, continuo in fondo ad essere una privilegiata. Perché l'altro giorno Mauricio è andato con l'ambulanza fino al Naranjo , per fare la supervisione del programma TBC , e al ritorno la camionetta si è arenata nel Rìò Iyas, mentre scendeva l'oscurità e la paura degli agguati notturni sui suoi occupanti. Mentre io non voglio (ve l'ho promesso), non posso (anche il Frente me l'ha proibito) e non sono tenuta a mettere il naso fuori del recinto dell'ospedale per svolgere il mio lavoro.
Sono privilegiata perché un giorno tornerò in Italia, magari farò il famoso corso di Londra, e potrò comunque assicurare ai miei figli un futuro di pace.
Io ho potuto, con un pizzico di fanatismo, radicalizzare la mia scelta di povertà.
Loro la povertà non l'hanno scelta: sono nati poveri, i miei campesinos di Waslala, e la poca ricchezza che riescono strappare a questa terra, la vedono rapidamente bruciata dall'inflazione e dalla guerra.
A me manca il latte, e quando vado a Matagalpa ne bevo due litri al giorno. Loro alle volte mangiano per giorni e giorni solo banane.
E se esiste un Dio, come può non condannare chi, in uno spazioso ufficio con aria condizionata a Washington o a Miami, decide in questi giorni freddamente come destinare cento milioni di dollari per continuare a bruciare le loro capanne di legno e paglia, i loro raccolti di mais e fagioli, le loro ostinate speranze di pace?
Non vi chiedo di essere “sandinisti” (neanche io lo sono), non vi chiedo di condividere la politica del governo (anch'io penso che stia facendo errori, ma mai in mala fede), ma questi cento milioni di dollari destinati al genocidio della “mia gente” devono fare anche a voi lo stesso schifo che fanno a me.
Quando la richiesta è passata al Congresso ero in Italia, e la rabbia è stata in parte attenuata dalla distanza, come se i morti fossero una finzione una fredda cifra (cento milioni di dollari, quante migliaia di morti fanno? Che prezzo ha in dollari la vita di un campesinos di Waslala? )
Ho dovuto ritornare tra queste montagne, rivedere i corpi martoriati dalle mine, riconoscere a stento i duri tratti meticci dei miei campesinos nei volti sfigurati dai “charneles” (gli innumerevoli frammenti in cui esplode una granata).
Ho dovuto amputare un piede a un ragazzo di 18 anni e una mano a un ragazzo di 14 per recuperare finalmente la dimensione reale di ciò che significa decretare freddamente, con un voto “democratico”, il genocidio di un popolo. Per riuscire finalmente a capire.
A Managua i cento milioni significheranno solo un po' di fame in più, un ulteriore acuirsi della crisi economica e della tensione sociale.
Qui si convertiranno in corpi straziati di “campeches” (contadini): di 14 o di 50 anni, in grigioverde o in abiti civili
Chiara
</doc>
<doc id="191" genre="diary" gender="F">
Per iniziare il racconto della mia vita, dirò che sono nata (mi pare che sia questo il famoso incipit del David Copperfield), a Torino, nel Borgo Po.
Al fonte battesimale mi fu imposto il nome Zelmira, già portato da zie e prozie materne. Mia madre preferì chiamarmi Mirella, nome augurale tratto dal poema di Mistral.
Mi ha circondata, mi ha fatta crescere serena e sana l'amore di una madre meravigliosa.
Nel calore delle sue braccia ho cominciato a guardare il mondo, a registrarne i molteplici aspetti, a scoprirne le costanti.
Mia madre mi portava sempre con sé e, non avendo carrozzina, mi teneva tra le braccia. Con la testolina appoggiata alle sue spalle, come da un mobile, caldo balcone, volgevo lo sguardo sulle case del mio quartiere, ne godevo la regolarità, ne indagavo i particolari. C'erano piccoli segni, stampati sui muri con la vernice rossa, agli angoli delle strade - “Mamma cos'è ?” - E' la lettera b.- “Mamma, cos'è ?” - La lettera a -.
A due anni, in quel modo, imparai a compitare.
Di tanto in tanto sulle facciate chiare scorgevo una forma strana, che nell'alternarsi di spazi bianchi e neri, disegnava un volto umano. Sì, la faccia di un uomo.
"Mamma, chi è?" - E' Mussolini - 
La incontravo spesso sui muri delle case quella maschera bianco-nera e mi divenne familiare, come e più dei segni alfabetici.
"Mamma, è Mussolini" esclamavo appena lo scorgevo, compiendo il quotidiano rito di leggere il mio mondo da quel balcone privilegiato.
“Mussolini”
Quel nome lo sentivo spesso ripetere nelle conversazioni del vicinato e a volte anche in famiglia. Eravamo tutte donne in casa, e nessuna si occupava di politica. Mia madre diceva sempre:
- Il suo nome, quando lo sentivo le prime volte mi ricordava il brigante Musolino. Infatti gli occhi da brigante ce li ha - .
Altre volte diceva - E' volgare quel suo motto: me ne frego - Però è un brav'uomo. Ha aumentato lo stipendio alle maestre, per amor di sua madre ch'era maestra -. 
La predilezione per la professione magistrale, che era stata per generazioni l'occupazione caratteristica delle donne di casa mia, conferiva alla figura di quell'uomo prestigioso un alone di simpatia.
Ciò che lo riguardava era aureolato di fascino e di mistero.
Quando - dopo quattro lunghissimi anni di asilo infantile (allora la scuola materna si chiamava così) - arrivai finalmente a quella che io consideravo “la scuola dei grandi” mi fecero imparare a memoria dei versi sciolti relativi al pane.
“Amate il pane, gioia della mensa, profumo del focolare.
Onorate il pane: il più santo premio alla fatica umana…..”
Non ci avevano fatto conoscere il nome dell'autore, che era Mussolini, ma lo scoprii da me in calce a un cartello allora affisso in tutte le botteghe di fornaio.
Via via che passavano gli anni quel nome diventava sempre più frequente sulla bocca delle maestre e della gente. La mamma - che per varie difficoltà familiari era rimasta insegnante elementare fuori ruolo- aveva incarichi temporanei nelle colonie estive e invernali, gestite dal comune di Torino.
Quando tornava a casa, portava quaderni ove con la sua armoniosa grafia aveva trascritto i testi delle canzoni che aveva cantato con i bambini. La sera, dopo cena, me le ricantava.
C'erano, tra quelle, “Miniera, Soldatini di ferro, La marcia della Marina” ma la mia preferita era la canzone dei balilla.
“Fischia il sasso…” La cantavo festante nelle mie scorribande in cortile coi miei compagni di gioco che, sia caso sia scelta, erano tutti maschietti.
</doc>
<doc id="192" genre="diary" gender="F">
Mi ricordo! quando ero bambina; la mia curiosità sorprendeva molte persone, pure il parroco; Don Pericle Montemigiano, rispondeva: e un mistero, non posso darti una spiegazione. Mi piaceva tanto la scuola, il catechismo, aiutare la mamma in casa e fuori, dare a mangiare alle galline; il gallo un superbo dominatore proteggeva tutte le sue sottoposte; quando nascevano i pulcini allora per noi bambini era veramente una grande gioia. La curiosità era sempre più grande, conoscere, sapere, distinguere il senso giusto delle frasi....tutto aveva per me dell'importanza. Quando nacque Domenico il due aprile 1935 alle ore 12 di Domenica, la vicina Amabilia stava lavando il neonato, gli chiesi: ma da dove viene? l'ho portato io nel grembiale, a!....e! perchè la mamma stà a letto? Sai? sei troppo curiosa! Allora andai fuori a giocare, mentre il Babbo con la sorella Tecla di dieci anni stavano preparando il pasto. Il fratello Pietro era andato a prendere un ramicello fiorito del ciliegio per offrirlo alla mamma; era una bella giornata!. A quell'epoca avevo tré anni e mezzo. La vita scorreva come un ruscello tranquillo. Il luogo dove abitavamo: una casetta in campagna isolata con tré ettari di terreno coltivato attorno. Tutto ciò che facevano i nostri genitori era utile e indispensabile; dunque l'educazione e l'esempio è stato rude ma esemplare. Rispettando i dieci comandamenti, (Insegnamento Cattolico). La mamma era molto credente il padre aveva vissuto certe esperienze che gli avevano lasciato certi dubbi; in quanto la verità è l'onestà dell'uomo........ In 1890 aveva otto anni quando il Prete Cancellieri andò a trovare suo fratello Domenico dicendogli: vengo a chiederti sè per caso accetti che uno dei tuoi due figli viene a vivere con me, gli darò un'istruzione e sarà il mio erede, và bene disse il fratello, allora prendi Vincenzo il più piccolo, il maggiore mi da un'aiuto nei campi; così-chè, lo zio e ripartito tenendo Vincenzo per la mano, come promesso gl'imparò a leggere scrivere e l'aritmetica; per il piccolo fù un privilegio a quel'epoca. In seguito Vincenzo s'interessò a diversi mestieri; fra i quali la meccanica e l'orologeria, la saldatura di tutti i metalli; il suo lavoro con il zio era: tenere pulita la parrocchia, servire la messa coltivare il giardino e l'orto; in quel luogo le aziende agrarie facevano la trebbiatura con macchine a vapore; ebbe l'ambizione di comprare un motore caldaia a legna una trebbia e la scala per portare la paglia al pagliaio; così partiva ogni estate facendo il giro presso i coltivatori di frumento per le raccolte; durante l'inverno si recava nel villaggio di San Giustino presso un'orefice per perfezionare il mestiere con passione; tutte queste ambizioni erano d'origine "dei compagni membri" di un'associazione di mestieri diversi, che passavano in tutte le Parrocchie per chiedere se avevano bisogno dei loro servizi, i quali si chiamavano anche costruttori di Cattedrale. "sono degli operai specializzati, riconosciuti in diversi Stati" In ringraziamento dei quarant'anni passati presso di lui; lo zio Prete lasciò al nipote Vincenzo una casa nel paese di Appecchio provincia Pesaro, regione Marche, la Chiesa invece si trovava alla Badia d'Uselle (una pioccola Parrocchia con poche case attorno,) regione Umbra. A quaranta due anni Vincenzo sposò Margherita, nipote del Parroco Feligioni nella parrocchia di cerbara à qualche chilometro della Badia d'Uselle. Nei primi anni il domicilio dei coniugi è stato nella Parrocchia Badia d'Uselle presso lo zio Cancellieri; lì nacque Tecla il 17 settembre 1925 poi Pietro il 2 novembre 1927. In 1929 nacque il terzo bambino che morì a nove mesi di un'infezione intestinale; Margherita ebbe il più grande dispiacere della sua vita. Nel 1930 morì la mamma di margherita (Assunta) aceca 72 anni, "viveva con il fratello Prete Feligioni; Margherita era figlia unica il fratellino gemello era morto à 4 anni;morì pure il marito della nonna Assunta, nella strada del ritorno di Francia dove era partito a lavorare, si chiamava Pistolesi, Vincenzo aveva un fratello Pietro, il quale viveva con i genitori nel comune di Appecchio sposato con Augusta i quali ebbero cinque figli tre maschi e due femmine, per allevare tutti questi bambini partì diversi anni a lavorare in America lasciando la moglie e figli con i suoi genitori al ritorno fece l'acquisto delle terre e la casa vicino a quella del padre, così erano proprietari di un secondo podere, producevano abbastanza pa tutta la famiglia.
</doc>
<doc id="193" genre="diary" gender="F">
L'isola prese il nome di Goli Otok (isola nuda) proprio perchè è una massa di pietra deserta. I venti che soffiano con insistenza non permettevano ad alcuna pianta di soppravivere a lungo. Questa isola priva di vita e con il suo aspetto che evocava la morte, era ideale per un carcere dove nessuna legge umana sarebbe più esistita. Nessuno avrebbe potuto avere accesso al carcere, avrebbe potuto fuggire. Nessuno al mondo avrebbe saputo delle atrocità che i detenuti avrebbero dovuto subire! 
Venne il giorno della partenza per Goli Otok. Il cielo era coperta di nubi scure. Minacciava un temporale e anche questa volta soffiava un forte scirocco. Il viaggio fino a Fiume fu lungo e travagliato. Arrivate a Fiume, le nubi temporalesche si erano dissipate, il mare era calmo e il cielo era sereno. Prima dell'imbrunire mia madre ed io dovevamo trovare un posto dove trascorrere la notte. Doveva essere vicino al porto, perchè il giorno successivo, dalle ore 6, una nave, di nome “Punat”, ci avrebbe dovuto portare a Goli Otok. La stazione non era molto lontana. Nella sala d'aspetto c'era altra povera gente che come noi si era rifugiata qui per la notte, nell'attesa di proseguire per la propria destinazione. Mia madre mi adagiò sopra una panca e mi coprì con una coperta che aveva portato appresso. Appoggiai la testa sulle sue ginocchia ma non potevo addormentarmi. Neppure mia madre riusciva ad assopirsi un po'. Una agitazione aveva preso il posto della stanchezza . Che cosa ci portava l'indomani? La nave “Punat”, che non era una nave di linea, avrebbe salpato per Goli Otok? E se dovevamo esserci solo noi due in quella nave, cosa ci poteva succedere? 
Non era ancora l'alba quando mia madre mi allacciò le scarpe e mi fece mangiare qualche cosa. Fuori faceva ancora buio e la nebbia avvolgeva ogni cosa. Lei voleva arrivare al molo quanto prima, ma procedette faticosamente. I nostri piedi erano intirizziti e il corpo era stanco. Per la strada non c'era anima viva e avevamo paura. La densa nebbia ci aveva fatto perdere la nozione della strada fatta. All'improvviso, davanti a noi si presentò prima il molo e poi la nave “Punat”. Un gruppo di donne vestite in giacche scure e trasandate con delle borse in mano, parlavano a voce alta. Mia madre chiese loro se stavano aspettando di imbarcarsi sulla nave “Punat” ma esse non la capirono. In quel momento un uomo grande e grosso uscì in coperta e con voce rauca e assonnata disse qualche cosa che a noi sembrò come un invito ai passeggeri di imbarcarsi sulla nave la cui destinazione era Goli Otok. Le donne, accompagnate da alcuni uomini appena arrivati, salirono silenziosamente, e noi li seguimmo. Stavamo per prendere posto nell'interno della nave quando all'improvviso tre persone lontane dal molo una ventina di metri cominciarono a chiamare e fare dei segni. Era evidente che erano arrivati in ritardo. Ma l'equipaggio della nave non fece caso. Insensibile alle sofferenze altrui continuò a levare le ancore e la nave salpò.
“Povera gente, forse vengono da lontano. La Jugoslavia è grande. Chissà quando sarà nuovamente permesso a fare visita ai detenuti di Goli Otok. Noi siamo il primo gruppo di persone che ci vanno. Ringraziamo il Signore per averci aiutato a imbarcarci su questa nave”, mi disse mia madre. 
Eravamo in alto mare quando alcuni marinai entrarono nella saletta. Ci guerdarono con disprezzo. Tutti portavano la rivoltella alla cintola. Uno di loro teneva in mano un foglio di carta e una matita. Ognuno di noi doveva andare al tavolo, dove era seduto, a riferigli il proprio nome, il nome del prigioniero al quale si faceva visita e il grado di parentela con lui. 
Il mare era calmo. Sembrava che la nave sotto la luce dell'alba scivolasse sulla superfice di un'acqua oleosa. La nebbia si stava diradando lentamente. All'improvviso, in mezzo a tutta quell' acqua apparve in lontananza un grande blocco di roccia bianca. Erano trascorse sei ore dalla nostra partenza e ci stavamo avvicinando all'isola di Goli Otok. Fra i passeggieri ci fu agitazione, ma nessuno faceva domande, nessuno parlava. La grande roccia bianca provocava paura e imponeva ad ognuno di noi uno sconcertante mutismo. 
Il sole ormai alto sull'orizzonte sprigionava sulla distesa d'acqua faville che accendevano nei nostri cuori la speranza di un felice incontro con i nostri cari. La nave accostò al molo. Ci fecero attendere più di due ore prima di scendere a terra. Avevamo tutto il tempo per “contemplare” da vicino l'isola nuda che già allora portava in sé il segreto di tante atrocità compiute nel suo suolo a nome di un felice futuro dell' umanità. 
Nella nave, intanto, l'impazienza e l'angoscia per lungo dissimulati, iniziò a crescere fra i passeggeri, ma nessuno osava chiedere spiegazioni all'equipaggio. Ad un certo punto, dalla parte occidentale dell'isola sbucarono degli uomini seminudi e malconci. Il loro aspetto non sembrava più umano. Erano prigionieri che in fila ritornavano dal lavoro forzato. Con un andamento stanco sparirono dietro un casermone lungo e basso dal colore grigiastro davanti al quale passeggiavano alcune sentinelle. Subito dopo questo venne permesso lo sbarco. Tutti, con un silenzioso mormorio, lasciammo la nave. Sul molo la nostra angosciosa attesa durò ancora un'ora. Finalmente, attraverso l'autoparlante comincio l'appello. Sentimmo il nostro nome. Mia madre mi prese per mano e con l'amino in tumulto ci inviammo in direzione del casermone, come fecero gli altri che erano stati chiamati prima di noi. Un poliziotto, ripetendo il nostro nome, ci accompagno' dentro il casermone . A lui si doveva lasciare la nostra borsa con le poche cose che avevamo messo insieme, scelte accuratamente per il papà. Fra queste c'erano le sigarette tanto desiderate da lui. Mia madre, anche se riusciva appena a parlare dalla paura, spiegò al poliziotto, quasi balbettando, che cosa avevamo nella borsa. Lo guadrammo con occhi imploranti. Non so come fece a capire mia madre, che gli aveva parlato in italiano, ma era giovane e nel suo cuore era rimasta ancora un po' di umanità. Aprì la borsa, tirò fuori i pacchetti di sigarette, forti e grezze, e disse in italiano: “Io dare lui”. Questo suo atteggiamento indulgente ci tranquillizzò. Poi ci condusse attraverso un corridoio stretto in uno stanzino triangolare, di circa quattro metri quadrati. Senza parole, mia madre ed io ci sedemmo sopra una panca. Restammo sole. Il cuore cominciò a battere forte ed il respiro cominciò a mancare, il momento tanto atteso dell'incontro stava per avverarsi. Entrò mio padre accompagnato da un poliziotto. Ci alzammo di scatto, la sua figura era quasi irriconoscibile. Allargò le braccia scarne e ci strinse tutte e due sul suo petto. In quel momento nessuno di noi disse nulla. Con il respiro rotto dall'emozione, restammo a lungo abbracciati piangendo. Mia madre, vedendo mio padre con l'aspetto mutato in modo sconcertante (pesava forse circa 35-40 chili), nell'impeto del sentimento, gli stava per dire quello che le veniva dalla mente alle labbra: “Cosa ti hanno. . . ”. Ma mio padre intuì di colpo quale sarebbe stata la sua domanda e le impedì di proseguire, dicendole: “Sto bene, ho soltanto lo stomaco che alle volte mi fa male, ma non è niente di preoccupante”. Era così evidente che non diceva la verità. Intanto, il poliziotto stava nell'angolo dello stanzino e ci guardava con uno sguardo cattivo e sospettoso. Senza aver più la forza di continuare il colloquio ci sedemmo assieme al papà, io alla sua sinistra e mia madre alla sua destra, tenendoci per mano. Poche furono le cose che riuscimmo a dirci. Il tempo di 15 minuti, concesso per la visita, era scaduto, tutto finì qui. Un'altro forte abbraccio e i nostri volti si bagnarono di lacrime. Il poliziotto fece cenno a mio padre di uscire. Vidi che voleva dirci ancora qualche cosa, ma il poliziotto non dimostrò ne tolleranza ne comprensione. Mio padre uscì senza voltarsi. Il mio pensiero: “Chissa se lo rivedremo mai più?” fu sicuramente anche il pensiero di mia madre, ma non ce lo confidammo per non affligerci e vicenda ulteriormente. I segni di un trattamento violento erano troppo evidenti su di lui. Eravamo così stordire ed avvilite da quanto avevamo visto che il ritorno a Fiume con la nave ci sembrò breve. I nostri compagni di viaggio non erano silenziosi come all'andata. Tutti parlavano ad alta voce senza tener conto dell'equipaggio che con sguardi malvagi seguiva i loro discorsi. Erano talmente spaventati e angustiati dai dubbi che sui prigionieri venissero eseguite delle mostruose atrocità, che non riuscivano a soffocare il proprio rancore, la propria rabbia, anche se sapevano che per questo comportamento avrebbero potuto venire perseguitati pure loro dalla polizia segreta, l'UDBA. 
Nel nostro ritorno a casa tutto si ripetè nello stesso modo: la notte insonne nella sala d'aspetto, il viaggio faticoso da Fiume a Lussino, con il mare in burasca, l'arrivo a casa in un pomeriggio freddo e piovoso e la stanchezza dell'amina e del corpo.
</doc>
<doc id="194" genre="diary" gender="F">
Martedì 05.01.1999
Stamani mi sono alzata tardissimo. Non avevo alcuna intenzione di scendere giù dal mio letto, aprire gli occhi ed affrontare la giornata… Mi sentivo addosso come un macigno. Ripensavo alle ultime ore trascorse insieme a Francesco: non una parola sulla mia partenza; il pianto trattenuto e simulato da false risate; l'amore forzato e piegato dalla tristezza… Poi, a mezzogiorno, la telefonata di Vittorio: partenza rinviata di una settimana! Un sollievo? No! Avevo già dato il mio addio e, comunque, mi stavo preparando ad affrontare sotto ogni punto di vista questa benedetta partenza; ora, invece, dovrò ancora rinviare i saluti, i bagagli, gli addii, le tensioni, le attese…
</doc>
<doc id="195" genre="diary" gender="F">
Domenica 03.01.1999
E' iniziato il conto alla rovescia. Fra una settimana sarò già a Torino ed in queste stesse ore attenderò l'inizio del mio nuovo lavoro… Che grande incognita sto per affrontare! C'è tanto entusiasmo in me e tanta voglia di intraprendere questa grande avventura: essa rappresenta una svolta nella mia carriera, ma, soprattutto, una svolta nella mia vita… Di tutte le idee e di tutti i progetti che hanno avuto posto nella mia mente, Torino era solo una invisibile briciola: era una possibilità, ma non certo l'ideale..! Invece, come sempre accade nella vita, essa è diventata la mia unica risorsa in un momento di arresto nel mio cammino di uomo! Non è il concorso in magistratura, non è l'audace avvocato, non è il manager di impresa: è solo un'opportunità di guadagno e di realizzazione mille miglia lontana da tutto un mare di grandi propositi! Proprio per questo l'entusiasmo è un po' smorzato da altrettante paure: lontana dagli affetti più cari, alla ricerca di un posto tutto mio nel mondo… L'istinto mi ha spinto a compiere questa scelta ed io l'ho seguito fino in fondo: ho grandi progetti per me e sebbene essi stiano per incontrare una strada che non è quella immaginata, spero sia davvero giunto il momento di dire: IO SONO! Contrariamente, però, a quanto si possa credere la mia forza và scemando quanto più si avvicina il giorno della partenza…Sì, ci sono i grandi progetti, ma che strazio in fondo al cuore…Esso è scoppiato all'improvviso, proprio oggi, mentre guardavo i miei seduti attorno a quel tavolo in cucina, la televisione accesa, immaginando che dopo avrei detto: “sto uscendo”, perché Francesco suonava alla porta… Questa non sarà più la mia quotidianità. Sentivo che questa consapevolezza sarebbe diventata pianto man mano che si sarebbe avvicinato il giorno della partenza e così è stato… Ho impiegato un'ora per riuscire a prepararmi ed uscire questa sera: le lacrime sgorgavano sole davanti allo specchio del bagno… saremo a Cristiano questa sera: un raduno fra amici; ci saranno anche Stè e Dany. Sarà una bella serata, una come poche, ma chi convincerà il mio cuore ad essere forte davanti agli occhi di Francesco?! Nessuno, però, dovrà vedermi piangere, nessuno…
</doc>
<doc id="196" genre="diary" gender="F">
Sono nata a Roma nel 1932, quando già era passata la mezzanotte ed era cominciato il 15 settembre. Mia madre non ha mai saputo dirmi l'ora, così no ho mai saputo il mio ascendente astrale. Della quale cosa ho potuto fare benissimo a meno.
Mio padre mi avrebbe voluto chiamare Oliva, come la sua amatissima nonna. Mia madre si impose e così mi denunciò all'anagrafe con i due nomi non separati dalla virgola: Paola Oliva, come Maria Teresa, Anna Maria. Non si ha idea quante difficoltà mi ha creato l'assenza della virgola, addirittura ho corso il rischio di perdere concorsi già vinti. Sono dovuta ricorrere più volte al notaio per dichiarare che Paola e Paola Oliva sono la stessa persona. Mi hanno perfino detto che avrei potuto avere una sorella gemella di nome Oliva. 
Se qualcuno mi chiede di cominciare il racconto della mia vita, devo dire che non ricordo nulla fino ai 6 anni, se non piccoli flash, ma più che miei ricordi, sono racconti di altri che ho fatto miei. Forse la prima cosa che mi viene in mente, oltre al dolore alle gambe e alla difficoltà di camminare, sono le letterine che io e i miei fratelli mettevamo il giorno di Natale, sotto la scodella di tortellini in brodo di papà. Lui faceva finta di stupirsi e diceva: "Ma cos'ha questa scodella? E' forse rotto il piatto piano? Cosa c'è? Ma guarda! Una lettera! Tre lettere!"
E, mentre noi nascondevamo il riso coprendoci la bocca con la mano, papà leggeva a voce alta i nostri scritti: chiedevamo scusa per averli fatti inquietare, promettevamo di essere buoni e che non saremmo stati più cattivi. Poi noi ci alzavamo, gli davamo un bacio e lui ci regalava alcuni centesimi.
Le lettere erano su carta a righe, il primo foglio era ricamato e aveva disegnate a colori le figure del presepio. Facevamo una vera e propria ricerca nelle cartolerie per trovare le più belle. 
Legati profondamente all'Emilia Romagna, con parenti a Ferrara, Portomaggiore, Maiero, Bologna, Rimini e Ravenna, passavamo le vacanze a Rimini dallo zio Spartaco, uno degli undici fratelli della nonna materna Adriana. Ricordo bene quella villa e il giardino con le dalie e i fiori delle patate. Lo zio era impiegato nelle Ferrovie , claudicante per la poliomelite che aveva avuto da piccolo, si sposò due volte. La prima moglie, Angelina, era di Campobasso, un bel viso, un fisico sovrabbondante, gli occhi neri che di più non è possibile, era gelosissima del marito. Morta lei, lo zio Spartaco si consolò presto con una riminese di nome Emilia, forse più gelosa della prima moglie. 
I primi ricordi iniziano alle soglie della prima elementare. Prima ci sono solo le testimonianze e le fotografie: io ritratta in un letto d'ospedale, completamente senza capelli, con attorno mio padre, Rino, un uomo di trentasette anni e mia madre Amelia, di ventiquattro, tutt'e due in camice bianco. Mi hanno raccontato che mi sono ammalata a Rimini e da lì portata all'ospedale Gozzadini di Bologna, dove rimasi per otto mesi, curata dal dottor Pincherle. Questo nome ebreo non potrò mai dimenticarlo. Dopo le leggi razziali del fascismo del 1938, mio padre lo cercò, voleva avere notizie. Seppe in seguito che era stato portato in un campo di concentramento in Germania. Non fece ritorno. Quando dopo la guerra me lo disse, ne fui colpita e piansi. Non ricordavo nulla di lui, ma che il mio medico, il medico che mi aveva salvato la vita fosse stato ucciso in un campo di concentramento nazista, mi ferì talmente che giurai a me stessa che avrei fatto qualcosa contro i nazisti.
</doc>
<doc id="197" genre="diary" gender="F">
Quando si rompe un qualcosa che ha rappresentato un ricordo inestinguibile per la nostra vita, per attaccamento alle tradizioni delle cose di casa, ci si dispera per un “idolo” frantumato non si sa come rimediare, come rimpiazzarlo chi ce lo potrebbe aggiustare. E allora non ci resta che nascondere i cocci, ma dove? con il cuore in pezzi lo dobbiamo buttare nella pattumiera, ma quando vedremo l'ultimo coccio svanire sentiremo il rumore finale che lo sbriciolerà riducendolo quasi in polvere, saremo felici e tireremo un respiro di sollievo, perché rappresenterà la fine di una ossessione di un dovere da assolvere, di una eredità da salvaguardare. Da quell'idolo frantumato può nascere il nuovo che ci farà capire altre cose, e molto di più.
Questo mio nuovo diario sarà all'insegna della “Bellezza” ma non della sua ossessione. Qui ho voluto riportare un esempio di signore over 50 che per sfida sfilano e partecipano al concorso over fifty “W l'ironia” e il coraggio e viva anche la battaglia che molte donne fanno al bieco conformismo sociale per cui il n° 50 in una donna è sinonimo di “out” mentre per gli uomini è sinonimo di “IN”. Perché ancora si pensa che l'avvenenza femminile sia legata alla fertilità e alla giovinezza. Per fortuna da quel punto di vista lì è ben cambiato il Mondo e l'ottica se non maschile (tanto lo sappiamo che sono lenti ai cambiamenti di questo tipo, gli uomini) ma universale riguardo a questo tema. Sono contenta e osservatrice di questo sacrosanto diritto alla “visibilità” e alla convinzione che “bellezza” non è solo giovinezza, slogan indiretto ma ben cementificato tra le schiere dei conformisti che non vogliono vedere, non vogliono ammettere che non E' PIU' COME PRIMA (come al tempo dello loro NONNETTE e delle loro mamme).
UNA OVER SIXTY FIVE
È vero quello che dicono del Cancro che non ama lavorare se non lo è costretto e che rifugge da posizioni di comando e non è ambizioso. E inoltre se gli capita di avere una responsabilità delega tutto agli altri e così si fa benvolere. Il Cancro è rispettoso degli altri e quindi minchione. Detto questo, ogni cancro ha la sua caratteristica contraria al Segno. Io ad esempio, dico pane al pane. 
Sto bene quando tutti dormono. APPENA si sveglia qualcuno, l'unico che deve svegliarsi comincio a star male. Vuol dire che debbo mobilitarmi che io stia bene o meno; oggi 6 Settembre di Merda, sto male in questa casa gelida dove se anche batte il sole per 3 mesi gelida è e gelida rimane anche se la s'incendia. UTINAM!
E' inutile la mia Saggezza mi spinge a dire questo. ODIO, ODIO, ODIO.
Come inizio di un nuovo Diario, non c'è male.
</doc>
<doc id="198" genre="diary" gender="F">
09 luglio 2001
Il giorno sta per finire, è quasi mezzanotte. Non riesco a tenere gli occhi aperti perciò scrivo piuttosto che leggere. Ho compiuto il viaggio Verona-Roma sul Meridiana e improvvisamente è scomparsa la paura. Non è stato facile trovare l'area dei voli internazionali, l'aeroporto di Roma ha fatto molti cambiamenti dal 1975. In quell'anno ero tornata in Italia dopo un soggiorno di due anni e mezzo in Sud-Sudan. Ero magrissima, il mio bagaglio era vuoto, ma avevo tra le braccia mia figlia Gloria Nyariay. Negli anni che seguirono avevo vissuto principalmente pensando a lei al suo futuro, con un rimpianto: non esser riuscita a farle conoscere suo padre Bona Bol. Dopo esser passata al "check in" ed aver telefonato e parlato a lungo con Gloria, mi sono diretta nella zona: "partenze per Addis Ababa". Per chi non ha dimestichezza con l'aeroporto è come trovarsi in un labirinto ed occorre chiedere informazioni più volte, ma alla fine si arriva ed è ciò che conta. Nella grande sala molti stanno sonnecchiando. Leggo: 'C 24' uscita per l'Ethiopian Airline, che emozione! Mi guardo attorno, ci sono bianchi e gente di colore. Io sono sola e non ho avuto ancora l'occasione di parlare con qualcuno. Comincia a fare fresco dopo la calura del giorno, l'aria condizionata mi fa venire male al collo. Mi piace osservare la gente: c'è chi chiacchiera, chi dorme, chi si apparta. Una giovane coppia bianca sta facendo una partita a carte. Cerco di indovinare le varie etnie: c'è una donna più scura delle altre, è sola e non sembra interessata ai discorsi delle vicine poi... ecco, parla inglese e non la sconosciuta lingua con cui interloquiva il gruppetto accanto. C'è una coppia della mia età, lui ha una bella barba bianca. E come me c'è un'altra donna bianca sola. Alcuni gruppi familiari... Sull'Ethiophian Airline, partito con un'ora e mezzo di ritardo, ho dormito male perciò al mattino sono un po' intontita. Avrei voluto vedere il panorama dell'altopiano ethiope invece sorvolavamo nuvole bianche multiformi e soffici e solo tra qualche squarcio ho potuto intravedere sotto l'aereo un mare verdissimo. L'aereo, vecchiotto, ha una pancia più grossa del Meridiana. Ci sono più file di sedili, due laterali adiacenti agli oblò, tre, attaccati, nel mezzo. E' pieno zeppo, poco lo spazio per transitare. Accanto a me nessuno con cui poter fare conversazione. Poco prima di salire a bordo ho conosciuto Lina, un'infermiera volontaria che andrà a lavorare, per conto del CUAMM di Padova, in un villaggio poco lontano da Amassa. La donna, che avrà più o meno la mia età, ha compreso subito quanto fossi sola, senza appoggi, e si è offerta di aiutarmi in caso di bisogno. Organizzare il viaggio non è stato semplice. Dopo anni di contatto con i padri Comboniani le circostanze mi avevano lasciata sola. Non riuscivo neppure a comprendere perché. OK, fratel G. stava tornando in Italia per le sue meritate vacanze, e di questo ne ero a conoscenza fin dall'inizio dell'anno, ma perché fratel G. non poteva presentarmi a qualche altro padre comboniano? Non faceva che dirmi di non partire a luglio, ma io ho le ferie solo d'estate. Contavo sulla presenza di Bona in Addis Ababa, ma per ogni evenienza avevo provato a telefonare a varie associazioni di volontariato per avere un minimo di appoggio da parte di connazionali, inutilmente. Alla fine di giugno una lettera di fratel G. mi informava che Bona, verso la fine di maggio, era partito per il Campo Profughi di Gambela forse per non affrontare la stagione delle piogge, che fare? Non mi sembrava vero perciò aver avuto, da un'assistente sanitaria, un numero di telefono dei padri cappuccini in Addis Ababa che sembravano disposti ad ospitarmi. Perché all'ultimo momento si sono tirati indietro?
</doc>
<doc id="199" genre="diary" gender="F">
Mi odio e mi voglio tanto bene.
11 dicembre 1978
Per una varia serie di cose, ho deciso di iniziare a scrivere un diario. Probabilmente non sarà giornaliero, forse a questa pagina non ne faranno seguito altre, ma questa sera ho deciso.
È una buona idea? Può darsi.
del resto ho il terrore che qualcuno possa leggerlo e così non riuscirò mai a scriverlo sinceramente. BO!? Buona notte!
</doc>
<doc id="200" genre="diary" gender="F">
13 dicembre 1978 
Santa Lucia, il giorno più corto che ci sia! chissà come l'avrà fatta lunga il mio babbo! Comunque oggi non è stato un bel giorno, del resto come gli altri. Conduco una vita piuttosto monotona, devo confessare che la credevo migliore. Alla mattina mi alzo presto, vado a scuola, torno a casa, faccio i compiti, se mi resta del tempo guardo la televisione e poi vado a dormire per poi ricominciare un nuovo giorno, magari ancor più triste e monotono. (I pasti sono sottintesi) Oggi mi sento inquieta: a scuola abbiamo fatto Ed. fisica ed io ogni volta non faccio bene qualcosa. Tutta colpa dell'insegnante delle medie, che, con tutta la sua vagabondaggine non ci ha fatto fare quasi mai ginnastica, con la scusa che mancava la palestra. 
Poi oggi è venuta a casa mia un'amica di mia sorella, la quale credo proprio che non mi possa vedere e cerca in tutti i modi di scansarmi. Pensate che quando eravamo a Padova (per la laurea di mia sorella) dei ragazzi hanno tirato un secchio d'acqua ad una mia amica e mi hanno detto che il prossimo sarebbe stato per me. Io ero scocciata di questo, perciò l'ho detto, poi arriva lei e mi fa: “stai tranquilla, tanto a te loro, non ti guardano nemmeno”. Che ignorante! Poi è una psicologa; chissà com'è brava ad emarginare la gente anziché aiutarla. Se andiamo a mangiare la pizza insieme (io, mia sorella e lei), lei e mia sorella non fanno altro che parlare dei cavoli loro, escludendomi quasi definitivamente dalla conversazione ed a me non rimane che gustarmi la pizza. Questo mese però non ci andrò (a parte il fatto che sono a corto di soldi) con la scusa che la mangerò l'ultimo dell'anno, anzi, anche perché sono a corto. 
Buona notte!
</doc>
